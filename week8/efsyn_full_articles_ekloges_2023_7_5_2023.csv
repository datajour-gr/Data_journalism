site,url,section,title,date,author,full_text
efsyn.gr,https://www.efsyn.gr/politiki/392624_ena-debate-me-pente-politikoys-arhigoys,ΠΟΛΙΤΙΚΗ,Ένα debate με πέντε πολιτικούς αρχηγούς,2023-06-06 14:40, efsyn.gr ,"Τη διεξαγωγή μια τηλεμαχίας μεταξύ των πολιτικών αρχηγών των πέντε κομμάτων που εισήλθαν στη Βουλή, όπως προέκυψε από την κάλπη της 21ης Μαΐου, αποφάσισε η Διακομματική Επιτροπή. Η Νέα Δημοκρατία προσήλθε στη Διακομματική με τον αλαζονικό αέρα της πρωτιάς προτείνοντας αυτό που αποφασίσθηκε, δηλαδή τη διεξαγωγή debate με πέντε πολιτικούς αρχηγούς (Κυριάκος Μητσοτάκης, Αλέξης Τσίπρας, Νίκος Ανδρουλάκης, Δημήτρης Κουτσούμπας και Κυριάκος Βελόπουλος) εκτοπίζοντας τον Γιάννη Βαρουφάκη, το κόμμα του οποίου δεν κατόρθωσε στις εκλογές της 21ης Μαΐου να πιάσει το όριο του 3% για να εισέλθει στη Βουλή. «Εμείς πιστεύουμε ότι οι τηλεμαχίες, οι συζητήσεις μεταξύ των πολιτικών αρχηγών, είναι οξυγόνο για τη Δημοκρατία» είχε δηλώσει νωρίτερα ο Άκης Σκέρτσος, προσθέτοντας πως «προσερχόμαστε με θέση να γίνει η τηλεμαχία για όλα τα κόμματα που έχουν εκλεγεί από την τελευταία κάλπη». Σύμφωνα με κομματικές πηγές η Κουμουνδούρου πρότεινε να διεξαχθούν δύο debate «ένα μεταξύ των πέντε πολιτικών αρχηγών, όπως ζητούν και τα άλλα κόμματα, και ένα debate μεταξύ των δύο πολιτικών αρχηγών των δύο πρώτων κομμάτων, όπως είχε δεσμευθεί δημόσια ότι θα γίνει και ο ίδιος ο κ. Μητσοτάκης πριν τις εκλογές της 21ης Μαΐου». Στη Διακομματική Επιτροπή αποφασίσθηκαν, σύμφωνα με πληροφορίες, αλλαγές σε σχέση με τη τηλεμαχία που έγινε πριν από τις κάλπες του Μαΐου. Οι αρχηγοί θα κληθούν να απαντήσουν σε έξι ερωτήματα με βάση τις ίδιες θεματικές ενότητες με την προηγούμενη διαδικασία με τη διαφορά ότι αυτή τη φορά οι δημοσιογράφοι θα έχουν στο τέλος τη δυνατότητα ελεύθερης ερώτησης. Οι θεματικές ενότητες είναι οι εξής: Μετά την ολοκλήρωση της διαδικασίας οι αρχηγοί των κομμάτων θα έχουν και πάλι την ευχέρεια να προχωρήσουν σε μία σύντομη καταληκτική τοποθέτηση. Η τηλεμαχία θα διεξαχθεί στις 15 Ιουνίου, στο Ραδιομέγαρο της ΕΡΤ, με πιθανή ώρα έναρξης τις 21:00 και η μέγιστη διάρκειά του θα είναι οι τρεις ώρες, όπως ίσχυε και την προηγούμενη φορά. Οι λεπτομέρειες του τρόπου διεξαγωγής θα καθοριστούν σε νέα συνεδρίαση την προσεχή Πέμπτη. Κυριότερο ζήτημα που θα κληθεί να λύσει η επιτροπή είναι το γεγονός ότι οι έξι δημοσιογράφοι που θα θέτουν τα ερωτήματα είναι περισσότεροι από τους ερωτώμενους αρχηγούς, άρα σε κάθε θεματική ενότητα ένας δημοσιογράφος δεν θα θέτει ερώτημα. Για την επίλυση του θέματος, στη συνεδρίαση της Πέμπτης θα κληθεί να συμμετάσχει και ο συντονιστής της τηλεμαχίας, Γιώργος Κουβαράς ως εκπρόσωπος των έξι δημοσιογράφων. ► Στην τηλεμαχία που έγινε πριν από τις κάλπες του Μαΐου, ο Κυρ. Μητσοτάκης βρέθηκε σε δύσκολη θέση στο θέμα των παρακολουθήσεων, χαρακτηρίζοντας μάλιστα για πρώτη φορά τις υποκλοπές ως «σκάνδαλο». "
efsyn.gr,https://www.efsyn.gr/politiki/paraskinia/392614_kyriako-kanto-opos-o-almperto,ΠΑΡΑΣΚΗΝΙΑ,Κυριάκο κάντο όπως ο Αλμπέρτο,2023-06-06 14:18, Σ.Ι. ,"Το δρόμο για τη διεξαγωγή της τηλεμαχία δείχνει ο ηγέτης της συντηρητικής αντιπολίτευσης στην Ισπανία, Αλμπέρτο Νούνιεθ Φεϊχό, στον Κυριάκο Μητσοτάκη. Ο επικεφαλής του Λαϊκού Κόμματος (PP) συμφώνησε σήμερα να συμμετάσχει σε debate με τον πρωθυπουργό Πέδρο Σάντσεθ ενόψει των βουλευτικών εκλογών της 23ης Ιουλίου. Στη χώρα μας όμως, ο Κυριάκος Μητσοτάκης αρνείται πεισματικά να έρθει σε τηλεοπτική αντιπαράθεση μόνο με τον Αλέξη Τσίπρα και πάει στη βολική για αυτόν τηλεμαχία των πέντε με τον αλαζονικό αέρα της πρωτιάς."
efsyn.gr,https://www.efsyn.gr/politiki/392608_yperaspistike-ti-meiosi-tis-forologias-bazontas-sto-idio-kalathi-epaggelmaties-kai,ΠΟΛΙΤΙΚΗ,"Υπερασπίστηκε τη μείωση της φορολογίας, βάζοντας στο ίδιο καλάθι επαγγελματίες και μεγαλοεπιχειρηματίες",2023-06-06 13:48, efsyn.gr ,"Με υποσχέσεις με φορολογικές μειώσεις πήγε και στη Νέα Ιωνία ο Κυριάκος Μητσοτάκης, ο οποίος μιλώντας στους πολίτες της περιοχής, εν όψει των εκλογών της 25ης Ιουνίου, ούτε λίγο ούτε πολύ έβαλε στο ίδιο καλάθι τους μικρούς επαγγελματίες με τις μεγάλες επιχειρήσεις. Στην πρώτη περιοδεία του μετά την ανάρρωσή του από Covid-19, ο πρόεδρος της Νέας Δημοκρατίας συνέχισε να υπερασπίζεται την ψευδεπίγραφα δίκαιη και αναπτυξιακή φορολογική πολιτική της κυβέρνησής του, που απαλλάσσει τις μεγάλες επιχειρήσεις από τη φορολόγηση, αλλά υποχρεώνει τους πολλούς και τους μικρούς να πληρώνουν δυσανάλογους των εισοδημάτων τους φόρους, κυρίως έμμεσους, δηλώνοντας ότι ως κυβέρνηση, η Νέα Δημοκρατία μείωσε «50 φόρου χωρίς να θέσει σε κίνδυνο τη δημοσιονομική σταθερότητα της χώρας. Διότι όταν μια οικονομία αναπτύσσεται, όταν μια επιχείρηση πηγαίνει καλύτερα, όταν έχει περισσότερα κέρδη μπορεί μεν να πληρώνει χαμηλότερο φορολογικό συντελεστή, αλλά τελικά τα έσοδα για το κράτος θα είναι αυξημένα». Για τον Κυριάκο Μητσοτάκη, αυτό «είναι το μεγάλο όφελος μιας αναπτυξιακής πολιτικής, η οποία στηρίζεται σε μια λογική λελογισμένης μείωσης φόρων για να μπορέσει να προσελκύσει επενδύσεις και να μπορεί ο κάθε επιχειρηματίας, από τους μεγάλους επιχειρηματίες οι οποίοι επενδύουν στη χώρα μας, ξένους και ντόπιους, μέχρι το μικρό μαγαζί της γειτονιάς, να γνωρίζει ότι υπάρχει σταθερότητα και προβλεψιμότητα».  Και κατέληξε λέγοντας ότι «αυτό τελικά θέλει ο επιχειρηματίας για να κάνει από τη μικρή επένδυση αναβάθμισης του καταστήματός του μέχρι τη μεγάλη ξενοδοχειακή επένδυση, η οποία μπορεί να δώσει εκατοντάδες θέσεις εργασίας». Συνεπώς, για τον πρόεδρο της Νέας Δημοκρατίας, το κόμμα του «εγγυάται ότι, ναι, μπορούμε να διαχειριστούμε και να αντιμετωπίσουμε τις όποιες μεγάλες κρίσεις μας προκύψουν». Παρά το γεγονός ότι αποσείει από πάνω του κάθε χαρακτηριστικό αλαζονείας και δήλωσε στη Νέα Ιωνία ότι δεν επιδιώκει να είναι «ένας απλός διαχειριστής της εξουσίας» και πως θέλει «μαζί να κάνουμε τις μεγάλες αλλαγές και η χώρα μας επιτέλους να μπορέσει να αλλάξει πίστα», επιτέθηκε στον ΣΥΡΙΖΑ, λέγοντας ότι «κάποιοι πειραματίστηκαν με την απλή αναλογική». Απαντώντας στο σύνθημα στο κλασικό σύνθημα «είσαι και θα είσαι ο πρωθυπουργός», είπε και πως «υπάρχει ένας λόγος για τον οποίο δεν είμαι σήμερα Πρωθυπουργός και αυτός ακούει στο όνομα “απλή αναλογική”. Διότι αν οι εκλογές είχαν γίνει με το σύστημα της ενισχυμένης αναλογικής, σήμερα η χώρα θα είχε ήδη σταθερή κυβέρνηση με άνετη κοινοβουλευτική πλειοψηφία». Και για να ενισχύσει το επιχείρημά του έφερε ως παράδειγμα την... Τουρκία. «Ήδη η Τουρκία σήμερα έχει μια νέα, μια ισχυρή, μία σταθερή κυβέρνηση. Σταθερή κυβέρνηση χρειαζόμαστε και στη χώρα μας, για να μπορέσουμε να εξακολουθούμε να υπερασπιζόμαστε την κυριαρχία μας, τα κυριαρχικά μας δικαιώματα, να αναβαθμίζουμε τον γεωπολιτικό μας ρόλο, να εξακολουθούμε με αποτελεσματικότητα και με δικαιοσύνη να προστατεύουμε τα σύνορά μας και στην ξηρά και στη θάλασσα. Αυτό είναι, λοιπόν, το μεγάλο ζητούμενο των επόμενων εκλογών. Αν θα μπορέσουμε να συνεχίσουμε σε αυτή την πορεία ανόρθωσης και εκσυγχρονισμού της χώρας». Και, με τον «αέρα» εκλογικής νίκης της 21ης Μαΐου, ζήτησε ακόμη μεγαλύτερο ποσοστό στις 25 Ιουνίου, ενώ είπε ότι «η ισχυρή πλειοψηφία για σταθερή κυβέρνηση την οποία ζητάμε είναι και απαραίτητη προϋπόθεση, φίλες και φίλοι, για να μπορέσουμε να κάνουμε πράξη τις μεγάλες αλλαγές για τις οποίες ήδη σας έχουμε μιλήσει και για τις οποίες έχουμε ήδη αποσπάσει τη θετική ψήφο του ελληνικού λαού». Και φυσικά, αφού επιτέθηκε στα κόμματα της αντιπολίτευσης, κατηγορώντας τα ότι σχεδιάζουν να επιβάλουν νέους φόρους, δεν παρέλειψε να επιτεθεί στο ΠΑΣΟΚ-Κίνημα Αλλαγής, αλλά χωρίς να το κατονομάσει, επειδή του ασκεί κριτική. Με αφορμή το εκλογικό αποτέλεσμα του κόμματος της Χαριλάου Τρικούπη στις 21 Μαΐου (11,45%), δήλωσε: «Έχουμε τον αέρα στα πανιά μας, κοιτάμε ψηλά, αλλά τα πόδια μας είναι στο έδαφος. Δεν είμαστε ούτε αλαζόνες, ούτε υπερόπτες. Αφήνουμε αυτές τις συμπεριφορές για κάποιους άλλους, οι οποίοι πάσχουν από το “σύνδρομο του μικρομεγαλισμού”, επειδή κατάφεραν και πήραν με το ζόρι ένα διψήφιο ποσοστό. Νομίζουν ότι πέτυχαν και κανέναν μεγάλο θρίαμβο»."
efsyn.gr,https://www.efsyn.gr/politiki/392600_debate-gia-pente-i-protasi-tis-neas-dimokratias,ΠΟΛΙΤΙΚΗ,Debate για πέντε η πρόταση της Νέας Δημοκρατίας,2023-06-06 13:31, efsyn.gr ,"Με τον αλαζονικό αέρα της πρωτιάς προσέρχεται στη Διακομματική Επιτροπή η Νέα Δημοκρατία προτείνοντας ένα debate με τους πέντε πολιτικούς αρχηγούς (Κυριάκος Μητσοτάκης, Αλέξης Τσίπρας, Νίκος Ανδρουλάκης, Δημήτρης Κουτσούμπας και Κυριάκος Βελόπουλος) εκτοπίζοντας τον Γιάννη Βαρουφάκη, το κόμμα του οποίου δεν κατόρθωσε στις εκλογές της 21ης Μαΐου να πιάσει το όριο του 3% για να εισέλθει στη Βουλή. Ο εκπρόσωπος Τύπου της Ν.Δ., Άκης Σκέρτσος, έκανε γνωστή την πρόταση του κόμματος μιλώντας στον ραδιοφωνικό σταθμό του Alpha. «Εμείς πιστεύουμε ότι οι τηλεμαχίες, οι συζητήσεις μεταξύ των πολιτικών αρχηγών, είναι οξυγόνο για τη Δημοκρατία», προσθέτοντας πως «σήμερα που έχουμε τη διακομματική συνεδρίαση για το θέμα της τηλεμαχίας, εμείς προσερχόμαστε με θέση να γίνει η τηλεμαχία για όλα τα κόμματα που έχουν εκλεγεί από την τελευταία κάλπη». Με δύο προτάσεις προσέρχεται στη συνεδρίαση της Διακομματικής Επιτροπής ο ΣΥΡΙΖΑ-Π.Σ.. Σύμφωνα με κομματικές πηγές η Κουμουνδούρου προτείνει να διεξαχθούν δύο debate. Συγκεκριμένα, όπως αναφέρουν οι ίδιες πηγές, θα προτείνει να διεξαχθεί «ένα μεταξύ των πέντε πολιτικών αρχηγών, όπως ζητούν και τα άλλα κόμματα, και ένα debate μεταξύ των δύο πολιτικών αρχηγών των δύο πρώτων κομμάτων, όπως είχε δεσμευθεί δημόσια ότι θα γίνει και ο ίδιος ο κ. Μητσοτάκης πριν τις εκλογές της 21ης Μαΐου». Ο ίδιος ο Κυριάκος Μητσοτάκης πάντως στην πρώτη του τηλεοπτική συνέντευξη μετά τις εκλογές της 21ης Μαΐου, στον Αντώνη Σρόιτερ, όταν ρωτήθηκε αν θα πραγματοποιήσει τηλεμαχία με τον πρόεδρο του ΣΥΡΙΖΑ –όπως είχε συμφωνήσει προεκλογικά– είπε: «Νομίζω ότι το ντιμπέιτ δεν έχει νόημα να γίνει». Σύμφωνα με τον ίδιο «δεν έχει λόγο να γίνει, γιατί έχει κριθεί το ποιος θα είναι πρώτος». "
efsyn.gr,https://www.efsyn.gr/politiki/392590_plastografias-mple-anagnosma,ΠΟΛΙΤΙΚΗ,Πλαστογραφίας το… «μπλε» ανάγνωσμα,2023-06-06 12:51, Επιμέλεια: Στράτος Ιωακείμ ,"Μπούμερανγκ γυρίζουν στη Ν.Δ. τα fake news με την κοστολόγηση του προγράμματος του ΣΥΡΙΖΑ-Π.Σ. Το Γενικό Λογιστήριο του Κράτους δεν έχει τη νομική δυνατότητα να κοστολογήσει τα προγράμματα των κομμάτων παραδέχθηκε ο υποψήφιος βουλευτής της Ν.Δ. Μάκης Βορίδης, καταρρίπτοντας την άθλια προπαγάνδα που ξεδίπλωσε πριν από ένα μήνα ο Άκης Σκέρτσος. Ο πρώην υπουργός Εσωτερικών, ευρισκόμενος σε πάνελ τηλεοπτικού σταθμού (MEGA), ρωτήθηκε αν τα κόμματα μπορούν να πάνε στο Γενικό Λογιστήριο του Κράτους και να ζητήσουν την κοστολόγηση των προγραμμάτων του. «Το νομικό ζήτημα, αν αυτή την στιγμή το ΓΛΚ και δη άνευ της συναίνεσης των κομμάτων έχει τη νομική δυνατότητα να κάνει μία τέτοια κοστολόγηση πράγματι είναι ερωτηματικό, νομίζω πως όχι», δήλωσε διαλύοντας το αφήγημα του εκπροσώπου Τύπου της Ν.Δ., Άκη Σκέρτσου που «ανέμιζε» έγγραφο στον τηλεοπτικό αέρα του ΣΚΑΪ ότι το Γενικό Λογιστήριο του Κράτους κοστολόγησε το πρόγραμμα του ΣΥΡΙΖΑ-ΠΣ και το έβγαλε ότι κοστίζει 83 δισ. ευρώ. #Σκέρτσος: Μπλέκει το Γενικό Λογιστήριο του Κράτους στη μαύρη προπαγάνδα του Μαξίμου #κυβερνηση_μητσοτακη #εκλογες_2023 Διαβάστε περισσότερα εδώ: https://t.co/5h9EP7CFaF pic.twitter.com/vrqYrIt1Yg Άμεσα ήταν τα αντανακλαστικά του συντονιστή της εκλογικής επιτροπής του ΣΥΡΙΖΑ-Προοδευτική Συμμαχία. Με δήλωσή του, ο Διονύσης Τεμπονέρας, μιλά για ομολογία Βορίδη ότι το «έγγραφο» του Γενικού Λογιστηρίου του Κράτους που διακινούσαν προεκλογικά Σκέρτσος και ΝΔ, ήταν πλαστό. «Για 15 ημέρες πριν τις εκλογές της 21ης Μαΐου ο κ. Σκέρτσος κουνούσε στα κανάλια ένα ‘’έγγραφο’’ ως δήθεν κοστολόγηση του προγράμματος του ΣΥΡΙΖΑ - ΠΣ από το Γενικό Λογιστήριο του Κράτους. Χθες βράδυ αποκαλύφθηκε ότι το έγγραφο αυτό ήταν πλαστό. Σε τηλεοπτική συνέντευξη, ο κ. Βορίδης παραδέχτηκε ότι το ΓΛΚ δεν έχει την νομική δυνατότητα να κοστολογεί προγράμματα κομμάτων. Οι δηλώσεις Βορίδη εκθέτουν ανεπανόρθωτα τον τότε κυβερνητικό εκπρόσωπο και νυν εκπρόσωπο Τύπου της ΝΔ κ. Σκέρτσο και τον φέρνουν αντιμέτωπο με την βαριά κατηγορία της πλαστογραφίας», σχολιάζει. Εκφράζει λύπη καθώς ο κ. Μητσοτάκης «συνεχίζει να κρατάει ως εκπρόσωπο του έναν πλαστογράφο (...)» και καλεί τον πρωθυπουργό να μην κρυφτεί αλλά «να έρθει σε από κοινού κοστολόγηση των προγραμμάτων μας σε όποιον ανεξάρτητο φορέα θέλει και την επόμενη ημέρα να γίνει τηλεμαχία με τον Αλέξη Τσίπρα, ώστε να ενημερωθούν οι πολίτες για την αλήθεια των προγραμμάτων μας και όχι για τα fake news της Πειραιώς». Υπενθυμίζεται ότι το Γενικό Λογιστήριο του Κράτους –που υπάγεται στο Υπουργείο Οικονομίας και Οικονομικών– έχει τις εξής αρμοδιότητες: Επομένως το ΓΛΚ δεν έχει την αρμοδιότητα να ελέγχει προγράμματα της αντιπολίτευσης: εάν προβεί σε μια τέτοια ενέργεια, τότε είναι ξεκάθαρο παράπτωμα και παράβαση καθήκοντος. Οι δηλώσεις του Μάκη Βορίδη, ο οποίος εκτός από πολιτικός είναι και νομικός, καταρρίπτει με πάταγο το αφήγημα που έχτισε το ίδιο του το κόμμα και δεν δίστασε να επικαλεστεί ακόμα και ο ίδιος ο Κυριάκος Μητσοτάκης μιλώντας πριν ένα μήνα στους κατοίκους της Πάργας.  "
efsyn.gr,https://www.efsyn.gr/stiles/apopseis/392561_i-pagida-toy-foboy-kai-ta-dilimmata-tis-epikeimenis-eklogikis-anametrisis,ΑΠΟΨΕΙΣ,Η παγίδα του φόβου και τα διλήμματα της επικείμενης εκλογικής αναμέτρησης,2023-06-06 11:50, Λούκα Τ. Κατσέλη* ,"α) η παταγώδης ήττα της στρατηγικής της απλής αναλογικής, καθώς η επίμονη πρόταξη μετεκλογικών κυβερνητικών συνεργασιών ακυρώθηκε εξ αρχής από τους πιθανούς εταίρους (ΠΑΣΟΚ-ΚΙΝ.ΑΛΛ. και ΜέΡΑ25), β) οι επιδοτήσεις και τα ποικίλα «passes» σε συγκεκριμένες ομάδες πληθυσμού (αγρότες, συνταξιούχους, νέους, Fuel Pass 1&2, Power Pass, Market Pass, North Evia-Samos Pass, Youth Pass κ.λπ.) οι οποίες είχαν πληγεί από την πολιτική της Ν.Δ. την τελευταία τετραετία, γ) η πλήρης επικοινωνιακή επικράτηση της Ν.Δ. στα συστημικά μέσα με αποτέλεσμα τη μετάθεση του δημόσιου διαλόγου σε ζητήματα άσχετα με την αξιολόγηση της διακυβέρνησης της Ν.Δ. και των προγραμματικών επιλογών που παρουσιάστηκαν στους πολίτες, δ) οι οργανωτικές αδυναμίες και αστοχίες της αξιωματικής αντιπολίτευσης και ε) οι αναιτιολόγητες διαφοροποιήσεις στελεχών την τελευταία στιγμή που ενίσχυσαν τη σύγχυση στο εκλογικό σώμα. Ολες οι ανωτέρω εξηγήσεις έχουν έναν κοινό παρονομαστή: το εκλογικό σώμα πιάστηκε αιχμάλωτο σε μια καλοστημένη παγίδα φόβου. Η κυβέρνηση κατόρθωσε, παρά την ακρίβεια, τη μείωση των πραγματικών μισθών, την υπερχρέωση, τους πλειστηριασμούς, τις εντεινόμενες ανισότητες και την προβληματική διακυβέρνηση, να εδραιώσει μια εικόνα πλασματικής σταθερότητας. Κατόρθωσε να περάσει την άποψη ότι η ψήφος για την αξιωματική αντιπολίτευση μπορεί να εντείνει επικίνδυνα την αβεβαιότητα στην οικονομική και πολιτική ζωή της χώρας. Καλλιέργησε την πιθανότητα παρατεταμένης ακυβερνησίας λόγω απλής αναλογικής. Ενέτεινε την αγωνία ευάλωτων και νέων ψηφοφόρων μήπως τυχόν μειωθεί περισσότερο το πραγματικό διαθέσιμο εισόδημά τους, είτε γιατί μπορεί να χάσουν κι αυτά τα ελάχιστα επιδόματα που πήραν την τελευταία στιγμή ή ακόμα και τη δουλειά τους λόγω πιθανής αύξησης φόρων ή ασφαλιστικών εισφορών σε επιχειρήσεις. Προέβαλε τον κίνδυνο γεωπολιτικής αστάθειας στην ευρύτερη περιοχή ή μιας πιθανής μαζικής εισροής μεταναστών και προσφύγων ως δικαιολογία για την ακύρωση της παραδοσιακής πολυδιάστατης εξωτερικής πολιτικής της χώρας μας και την πλήρη ευθυγράμμιση με τις επιταγές των ΗΠΑ. Ο εγκλωβισμός μιας μεγάλης μερίδας ψηφοφόρων στην παγίδα φόβου έδρασε συσπειρωτικά για τη Ν.Δ. και αποσυσπειρωτικά για τον ΣΥΡΙΖΑ-Π.Σ. Η στρατηγική αυτή κατάφερε όχι μόνο να αποφέρει σημαντικά εκλογικά κέρδη στην κυβέρνηση κατά την πρόσφατη εκλογική αναμέτρηση αλλά, αν δεν ακυρωθεί, να επηρεάσει την εκλογική συμπεριφορά των ψηφοφόρων στις επερχόμενες εκλογές, συσκοτίζοντας ακόμα περισσότερο τις πραγματικές επιλογές που καλούνται να κάνουν καθώς και τις επιπτώσεις τους. Οσον αφορά την εκλογική συμπεριφορά, η παράσταση νίκης της Ν.Δ. και η μεγάλη αποτυπωμένη διαφορά μεταξύ των δύο κομμάτων είναι πολύ πιθανό να οδηγήσουν ένα κομμάτι των ψηφοφόρων του ΣΥΡΙΖΑ σε αποχή ή στην απόφαση να πριμοδοτήσουν την είσοδο μικρότερων κομμάτων στη Βουλή με πρόθεση να μειώσουν τη δύναμη της Ν.Δ. σε βουλευτικές έδρες. Δεν είναι τυχαίο ότι η Ν.Δ. καλλιεργεί συστηματικά αυτή την εκδοχή. Κυβερνητικά ΜΜΕ δεν παύουν να προβάλλουν μικρότερα κόμματα (Πλεύση Ελευθερίας κ.λπ.) καθώς πιθανή είσοδός τους στη Βουλή θα μείωνε μεν τη βουλευτική δύναμη της Ν.Δ., αλλά θα αποδυνάμωνε ακόμα περισσότερο την αξιωματική αντιπολίτευση. Εν όψει της γεωπολιτικής αστάθειας και της επαναχάραξης ζωνών επιρροής και ενεργειακών δρόμων στην περιοχή μας, της ενίσχυσης του Eρντογάν στη γειτονική Τουρκία, της πιθανότητας μιας νέας χρηματοπιστωτικής κρίσης λόγω διόγκωσης του δημόσιου και ιδιωτικού χρέους και των κοινωνικών συρράξεων στο εγγύς μέλλον λόγω διευρυνόμενων ανισοτήτων, δεν υπάρχει μεγαλύτερος κίνδυνος για τη χώρα μας από την απουσία μιας αξιόπιστης και αποτελεσματικής αντιπολίτευσης. Αν η Ν.Δ. καταλάβει 163 έδρες -με ποσοστό 40,8% και 7 κόμματα- στην προσεχή Βουλή ή 171 έδρες με 5 κόμματα, η επίπτωση στην άσκηση πολιτικής θα είναι σχεδόν μηδαμινή. Μόνο η ύπαρξη ισχυρής και αποτελεσματικής αντιπολίτευσης μπορεί να ελέγξει μια αυτοδύναμη κυβέρνηση, να αναδείξει τους κινδύνους από συγκεκριμένες κυβερνητικές αποφάσεις ή ρυθμίσεις, να προβάλει εναλλακτικές προτάσεις, να αξιολογήσει θετικά ή αρνητικά τις επιπτώσεις μέτρων πολιτικής για ομάδες πληθυσμού αναδεικνύοντας ποιος τελικά κερδίζει και ποιος χάνει από την κάθε επιλογή. Μια ισχυρή προοδευτική αντιπολίτευση είναι ιδιαίτερα αναγκαία κάτω από τις σημερινές συνθήκες. Κάθε πολίτης θα πρέπει να αναλογιστεί τα εξής: ● Xρειάζεται η χώρα ένα δημόσιο αναβαθμισμένο σύστημα Υγείας και Παιδείας ανοιχτό σε όλους ή ένα ιδιωτικοποιημένο ουσιαστικά σύστημα προσβάσιμο σε λίγους; ● Είναι αναγκαία ή όχι η διασφάλιση του δημόσιου χαρακτήρα βασικών δημόσιων ή κοινωνικών αγαθών (νερό, ΔΕΗ κ.ά.); ● Θέλουμε ανθρώπους εξαρτημένους από επιδόματα-φιλοδωρήματα ή μια βιώσιμη πολιτική για κοινωνική αλληλεγγύη και δικαιοσύνη που θα δίνει παράλληλα ευκαιρίες και κίνητρα στους ανθρώπους να πάρουν τη ζωή στα χέρια τους; ● Θέλουμε να στηριχθούν με κατάλληλα κίνητρα, χρηματοδοτικούς πόρους και αναγκαία δικτύωση οι εγχώριες δυναμικές μικρομεσαίες επιχειρήσεις στον αγροτοδιατροφικό τομέα, στη μεταποίηση, στις υπηρεσίες για να αυξηθούν οι θέσεις εργασίας και εξαγωγές και να υποκατασταθούν οι αυξανόμενες εισαγωγές ή θα συνεχίζουμε να στηρίζουμε μονοδιάστατα λίγους «εθνικούς πρωταθλητές» και μεγάλους διεθνείς ομίλους με τα ευρωπαϊκά κονδύλια που μας διατίθενται, αυξάνοντας τα κέρδη τους; ● Χρειάζεται να παρθούν τολμηρές αποφάσεις για την απομείωση και αποτελεσματική διαχείριση του δημόσιου και ιδιωτικού χρέους προς όφελος του κοινωνικού συμφέροντος ή να ξαναγίνουμε μια χώρα ευάλωτη στις ορέξεις των διεθνών αγορών; ● Θέλουμε να προστατεύονται η κύρια κατοικία και το κοινωνικό δικαίωμα στη στέγη ή να εκπλειστηριάζονται τα σπίτια των πιο ευάλωτων συμπολιτών μας ανάλογα με τις αδιαφανείς στρατηγικές εταιρειών διαχείρισης απαιτήσεων που δεν υπόκεινται σε έναν δεσμευτικό κανόνα δεοντολογίας και εποπτείας; ● Υποστηρίζουμε τη χρηστή διακυβέρνηση του κράτους ή υιοθετούμε τη λογική των απευθείας αδιαφανών αναθέσεων ύψους 15 δισ. με αποτέλεσμα την αφαίμαξη των δημόσιων ταμείων προς όφελος ορισμένων; ● Θέλουμε μια αξιόπιστη εθνική εξωτερική πολιτική που θα χαράζεται και θα υλοποιείται προς όφελος του εθνικού συμφέροντος έπειτα από συνεννόηση όλων των κομμάτων ή αδιαφανείς παρασκηνιακές συμφωνίες προς υλοποίηση των απαιτήσεων τρίτων; Αυτά είναι μερικά από τα πιο ουσιαστικά διλήμματα της επερχόμενης εκλογικής αναμέτρησης. Ο κάθε πολίτης καλείται να ενημερωθεί, να κρίνει, να αποφασίσει τι θέλει και να ψηφίσει νηφάλια. Προτεραιότητα: να βγει από την παγίδα του φόβου... *Οικονομολόγος και πρώην υπουργός"
efsyn.gr,https://www.efsyn.gr/politiki/392579_periehomeno-tis-epistolis-toy-al-tsipra-sta-meli-toy-syriza-ps,ΠΟΛΙΤΙΚΗ,Το περιεχόμενο της επιστολής του Αλ. Τσίπρα στα μέλη του ΣΥΡΙΖΑ-ΠΣ,2023-06-06 11:46, efsyn.gr ,"Αποδέκτες επιστολής του προέδρου του ΣΥΡΙΖΑ-Π.Σ. έγιναν εκατοντάδες χιλιάδες μέλη του κόμματος της Κουμουνδούρου. Στην επιστολή, ο Αλέξης Τσίπρας, τους καλεί να δώσουν τη μάχη μέχρι το τελευταίο δευτερόλεπτο, μέχρι την τελευταία ψήφο. Πρόκειται για ένα κάλεσμα συσπείρωσης και αγώνα καθώς «μόνο ένας ισχυρός ΣΥΡΙΖΑ και όχι μια κατακερματισμένη και σε κατάσταση εμφυλίου αντιπολίτευση μπορεί να αποτρέψει τη δεξιά παντοδυναμία». Στην επιστολή, εστιάζει στο πρόγραμμα της Ν.Δ. «που προβλέπει κερδοσκοπία παντού» και στου ΣΥΡΙΖΑ-Π.Σ. «που συνδέει άρρηκτα την ανάπτυξη με την προστασία, την ασφάλεια και την ευημερία για όλους». Λίγες μόνο μέρες μας χωρίζουν από την κρίσιμη, τελική μάχη. Την εκλογική αναμέτρηση της 25ης του Ιούνη. Κι αυτό που κρίνεται είναι πάνω από κόμματα, πρόσωπα, επικοινωνιακές στρατηγικές, λάθη και παραλείψεις. Κρίνεται ποιος θα κυβερνήσει τη χώρα. Με ποιες πολιτικές και ποια μέσα. Κρίνονται με λίγα λόγια οι ζωές των πολλών. Οι ζωές των ανθρώπων του μόχθου, της δημιουργίας, του πνεύματος.Θα είναι δικαίωμα ή προνόμιο η υγεία, η παιδεία, η ευημερία; Θα υπάρχει αξιοπρέπεια, ή ασυδοσία στην εργασία; Θέλουμε κράτος για τον πολίτη, ή κράτος λάφυρο; Αυτά είναι τα μεγάλα διλήμματα της κάλπης. Σ’ αυτά καλείται να απαντήσει ο λαός μας. Αυτά θέλουμε να φέρουμε στο επίκεντρο της αντιπαράθεσης.Και δύο είναι τα προγράμματα που αντιπαρατίθενται. Το πρόγραμμα της ΝΔ που προβλέπει κερδοσκοπία παντού. Στα νοσοκομεία, τα πανεπιστήμια, την ενέργεια, τις συγκοινωνίες, το νερό, τις υποδομές. Το είδαμε να εφαρμόζεται στην πράξη την περασμένη τετραετία. Η ακρίβεια, η αισχροκέρδεια, οι εκατόμβες της πανδημίας, τα Τέμπη, η λεηλασία των δημόσιων ταμείων, δείχνουν τι θα μας ξημερώσει αν η ΝΔ κερδίσει αυτές τις εκλογές. Και μάλιστα με παντοδυναμία, όπως επιδιώκει.Το πρόγραμμα του ΣΥΡΙΖΑ, που συνδέει άρρηκτα την ανάπτυξη με την προστασία, την ασφάλεια και την ευημερία για όλους, είναι η μόνη απάντηση δημοκρατίας, δικαιοσύνης και κοινωνικής συνοχής. Τρίτη επιλογή δεν υπάρχει. Τα μικρότερα κόμματα του δημοκρατικού χώρου αποδείχτηκαν, δυστυχώς, κατώτερα των περιστάσεων, σπαταλώντας την ιστορική ευκαιρία της απλής αναλογικής. Και ενώ ο ΣΥΡΙΖΑ με αίσθημα ευθύνης έχει παραδεχτεί τα δικά του λάθη, που συνέβαλαν στο οδυνηρό για τον ίδιο και την κοινωνία εκλογικό αποτέλεσμα, αυτοί επιμένουν στην ίδια πολιτική, που ζημιώνει τα λαϊκά στρώματα. Είναι αυτό ακριβώς που επιδιώκει η ΝΔ, μια κατακερματισμένη και αδύναμη αντιπολίτευση.Έτσι το βάρος πέφτει σε μας. Όπως χτες με τη χρεοκοπία, έτσι και σήμερα, να βγάλουμε την Ελλάδα από το αδιέξοδο. Να κάνουμε τα πάντα για να κρατήσουμε όρθια την κοινωνία. Άνθρωπο-άνθρωπο και σπίτι-σπίτι να διεκδικήσουμε και την τελευταία ψήφοΝα πείσουμε τους δημοκρατικούς πολίτες ότι μόνο ένας ισχυρός ΣΥΡΙΖΑ και όχι μια κατακερματισμένη και σε κατάσταση εμφυλίου αντιπολίτευση μπορεί να αποτρέψει τη δεξιά παντοδυναμία. Να βάλει φραγμό στα σχέδια της ΝΔ. Να προστατέψει την κοινωνική πλειοψηφία από αυτό που έρχεται. Να κρατήσει ζωντανή την ελπίδα και την προοπτική μιας δημοκρατικής και δίκαιης διακυβέρνησης.Σ’ αυτό το δύσκολο αλλά ωραίο αγώνα σας καλώ όλες και όλους. Όρθιοι, ψύχραιμοι, αποφασιστικοί, να δώσουμε τη μάχη, με πυξίδα τις αγωνιστικές παραδόσεις του προοδευτικού κόσμου και τις αξίες της Αριστεράς.Να μιλήσουμε, να ακούσουμε, να πείσουμε, να ενώσουμε. Η δική μας δουλειά, η δουλειά της καθεμιάς και του καθενός από μας, μπορεί να αλλάξει και θα αλλάξει τους συσχετισμούς που θέλουν να εμφανίσουν αναλλοίωτους. Πιο αποφασισμένοι, πιο ενωμένοι, πιο σοβαροί από ποτέ, θα δώσουμε αυτό τον κρίσιμο αγώνα. Ξέρουμε από την ίδια μας την πείρα ότι οι μόνοι αγώνες που χάνονται σίγουρα είναι αυτοί που δεν δίνονται.Να δώσουμε λοιπόν αυτόν τον αγώνα με πίστη και αυτοπεποίθηση, μέχρι το τελευταίο δευτερόλεπτο, μέχρι την τελευταία ψήφο.  Με τις εκλογές να πλησιάζουν και τα κόμματα να ανεβάζουν ρυθμούς ο Αλέξης Τσίπρας συνεχίζει τις περιοδείες του επισκεπτόμενος σήμερα τους νομούς Θεσσαλονίκης και Πιερίας. Μιλώντας στο «Ράδιο Θεσσαλονίκη» μίλησε για «φορολεηλασία» σε βάρος της μεσαίας τάξης και των αδύναμων πολιτών ενώ για το κόμμα του είπε ότι δεν προτείνει αύξηση της φορολογίας, όπως τον κατηγορούν, αλλά μείωση των έμμεσων φόρων. «Τα επίσημα στοιχεία αποδεικνύουν ότι το 2022 το Δημόσιο εισέπραξε 4,5 δισεκατομμύρια ευρώ παραπάνω έσοδα από τον ΦΠΑ. Αυτή είναι η φορολεηλασία Μητσοτάκη στη μεσαία τάξη για τους αδύναμους. Το Δημόσιο εισέπραξε αυτά τα υπέροχα έσοδα ακριβώς για να χρηματοδοτεί τις εταιρείες ενέργειας, τις εταιρείες διύλισης και τις εταιρείες της εφοδιαστικής αλυσίδας με τα διάφορα pass. Αυτή είναι η αισχροκέρδεια και αυτή η αισχροκέρδεια πρέπει να χτυπηθεί», ανέφερε ο Αλ. Τσίπρας. «Είναι μεγάλο ψέμα αυτό που λέει ο κ. Μητσοτάκης, ότι δεν έχει αυξήσει τους φόρους. Έχει συντελεστεί μία από τις μεγαλύτερες φορολογικές αφαιμάξεις των τελευταίων ετών», σημείωσε για πρόσθεσε: «Μπορεί αυτό να μη φαίνεται διά γυμνού οφθαλμού, αφού οι φορολογικοί συντελεστές δεν έχουν αυξηθεί, ωστόσο αυτό ακριβώς γίνεται, μέσα από τους έμμεσους φόρους όταν έχουμε έναν πληθωρισμό που ανεβαίνει και οι έμμεσοι φόροι παραμένουν σταθεροί. Όταν το ""καλάθι του νοικοκυριού"" με την ακρίβεια πάει από τα 50 στα 100 ευρώ, τότε διπλασιάζεται ο φόρος που πληρώνει ο πολίτης, χωρίς να αυξάνονται κατ' ανάγκη οι ονομαστικοί φορολογικοί συντελεστές». Ο πρόεδρος του ΣΥΡΙΖΑ-ΠΣ απάντησε στις κατηγορίες ότι θα φέρει φόρους, τονίζοντας: «Βγαίνει ο κ. Σκέρτσος, ο κ. Μητσοτάκης και λένε ""έρχεται ο Τσίπρας με φόρους. Όχι με φόρα, με φόρους"". Μα έρχεται με φόρους για αυτούς που έχουν αισχροκέρδεια, που έχουν υπερκέρδη. Και έρχεται με προτάσεις μείωσης της έμμεσης φορολογίας και άρα ελαφρυνσης της μεγάλης κοινωνικής πλειοψηφίας». Ακόμη, είπε ότι στο τέλος του 2023 τελειώνουν τα pass, ενώ οι τιμές συνεχίζουν να ανεβαίνουν και ο κόσμος θα μείνει απροστάτευτος"
efsyn.gr,https://www.efsyn.gr/politiki/paraskinia/392558_neos-kroygkman-o-skertsos,ΠΑΡΑΣΚΗΝΙΑ,Νέος Κρούγκμαν ο Σκέρτσος,2023-06-06 11:17, Χάρης Ιωάννου ,"Πάνω που περιμέναμε με αγωνία τα αποτελέσματα της επίσκεψης Μητσοτάκη στο Αγιον Ορος, ο πρόεδρος κόλλησε κορονοϊό (μάλλον από τα φιλιά και τις αγκαλιές τση Κρήτης), οπότε αναβλήθηκε. Κρίμα, γιατί μετά θα μαθαίναμε από «έγκυρα» ΜΜΕ πώς «έτριξε τα δόντια ο Μητσοτάκης» στους παράγοντες διαφόρων μονών που προωθούν το κόμμα Νίκη, που είναι υπερσυντηρητικό, θρησκόληπτο και ακροδεξιό, αντί να προωθούν Ν.Δ. με Αδωνη, Βορίδη, Πλεύρη που, όπως και να το κάνεις, είναι σχεδόν… κεντροαριστερά. Ευτυχώς χθες ο πρόεδρος μας είπε ότι είναι αρνητικός, οπότε επιστρέφει στην προεκλογική μάχη. Τα περαστικά μας και σιδερένιος. ● Ευτυχώς κατά την απουσία του ο εκπρόσωπος Τύπου της Ν.Δ., Ακης Σκέρτσος, κράτησε το παιχνίδι μόνος του, με σημαντικές διακρίσεις στον τομέα της Οικονομίας. Ο στενός συνεργάτης του Μητσοτάκη προσπάθησε να μας πείσει ότι ο υψηλός ΦΠΑ στα τρόφιμα είναι σωστός γιατί αναγκάζει τους πλούσιους να πληρώσουν περισσότερα, επειδή αγοράζουν περισσότερα. Δεν σκέφτηκε ότι σε ποσοστό εισοδήματος ο φτωχός πλήττεται περισσότερο, ότι το κάθε ευρώ για εκείνον μετράει περισσότερο κ.λπ. Αναλυτικό ρεπορτάζ θα διαβάσετε στις μέσα σελίδες· εδώ θα κάνουμε εμπειρική προσέγγιση. Αφού ο ΦΠΑ επιβαρύνει κυρίως τους πλούσιους, γιατί δεν τον πάει η Ν.Δ. στο 50% ώστε να πληρώσουν οι έχοντες; Ποιος Κρούγκμαν και ποιος Πικετί; Σκέρτσο θα λέτε και θα κλαίτε. ● Και μια και ο λόγος για οικονομικά, δεν μπορώ να μη σχολιάσω την επανεμφάνιση της Εύας Καϊλή με μπαράζ συνεντεύξεων σε ξένα ΜΜΕ (El Mundo, Liberation, Corriere de la Serra). Μεταξύ άλλων επέμεινε ότι δεν έχει καμία ανάμειξη στο Qatar-gate και ότι τα χρήματα που βρέθηκαν στο σπίτι της ανήκαν στον σύντροφό της Φραντσέσκο Τζόρτζι και στον πρώην Ιταλό ευρωβουλευτή Αντόνιο Παντσέρι. Πάντως απέφυγε να επικρίνει δημοσίως τον Τζόρτζι και τον χαρακτήρισε «καλό πατέρα» για την κόρη της, με την οποία φωτογραφήθηκε. Υπενθυμίζουμε ότι η Καϊλή συνελήφθη πριν από έξι μήνες και πέρασε τέσσερις μήνες στη φυλακή και δύο μήνες με «βραχιολάκι» στο σπίτι. ● Μένω σε κλίμα (κανονικού) ΠΑΣΟΚ, καθώς στον γραφικό Μοχό Ηρακλείου Κρήτης συναντήθηκαν ο Σουηδός πολιτικός Γιόακιμ Πάλμε, ο πρόεδρος του ΠΑΣΟΚ Νίκος Ανδρουλάκης και ο πρώην πρωθυπουργός Γιώργος Παπανδρέου το Σάββατο για τα εγκαίνια του μουσείου που είναι αφιερωμένο στον εμβληματικό Ούλοφ Πάλμε. Ο Γ. Πάλμε ευχήθηκε θερμά ως σοσιαλδημοκράτης καλή επιτυχία στο ΠΑΣΟΚ στις επικείμενες εκλογές. Σημειώνω ότι το μουσείο δημιουργήθηκε με πρωτοβουλία του Συλλόγου Φίλων Ούλοφ Πάλμε στην πλατεία του Μοχού και άνοιξε ανεπίσημα τις πύλες του την ημέρα που συμπληρώθηκαν 37 χρόνια από τη δολοφονία του Σουηδού πρωθυπουργού. Ο Μοχός ήταν ο τόπος των καλοκαιρινών διακοπών του Ούλοφ Πάλμε για αρκετά χρόνια. ● Πάντως αυτή τη φορά θα έχουμε κανονική «μάχη της Κρήτης» μεταξύ ΣΥΡΙΖΑ και ΠΑΣΟΚ, αφού ο Αλέξης Τσίπρας κατεβαίνει υποψήφιος στο Ρέθυμνο με στόχο να πάρει πίσω την έδρα από τη Χαριλάου Τρικούπη. Θυμίζω ότι σε Ρέθυμνο και Λασίθι το ΠΑΣΟΚ ήταν οριακά μπροστά από τον ΣΥΡΙΖΑ, ενώ στο Ηράκλειο, ιδιαίτερη πατρίδα του Νίκου Ανδρουλάκη, συνέβη το ανάποδο. Οπότε το ντέρμπι είναι ανοιχτό. ● Εκτός από την Κρήτη, ο Ανδρουλάκης πήγε και στη Ρόδο, όπου είχαμε ένα viral σκηνικό κατά τη διάρκεια της ομιλίας του. Ενα τουριστικό πλοιάριο μπήκε εκείνη την ώρα στο λιμάνι και άρχισε να παίζει στη διαπασών τον ύμνο του ΠΑΣΟΚ προκαλώντας γέλια, χειροκροτήματα και το σχόλιο του προέδρου: ««Σας ευχαριστούμε πολύ, όλοι μαζί ενωμένοι από τη στεριά και από τη θάλασσα θα κάνουμε ισχυρό το ΠΑΣΟΚ». ● Πάμε και στην ελληνική Ακροδεξιά που μοιράζει γέλιο απλόχερα και σε αυτή την προεκλογική περίοδο. Ξεκινάμε με την γκάφα του «Πατριωτικού Συνασπισμού» των Πρόδρομου Εμφιετζόγλου και Κωνσταντίνου Μπογδάνου, στους οποίους επιτέθηκαν οι ίδιοι οι οπαδοί τους καταγγέλλοντας ότι ένα από τα 12 κομματίδια του συνασπισμού έχει ως έμβλημα το σήμα του… Δημοκρατικού Στρατού! Ο Μπογδάνος είπε ότι έγινε «εκ παραδρομής», οπότε γλιτώσαμε το ανέβασμα στο βουνό, και συνεχίσαμε με τις επιφυλάξεις Βελόπουλου για τα αμερικανικά μαχητικά F-35, για τα οποία είπε ότι «έχουν βγάλει μικροπροβληματάκια, δεν είναι δοκιμασμένα». Φαντάζομαι ότι προτιμά κάτι σε ρωσική τεχνολογία, που ως γνωστόν υπερτερεί και είναι απροβλημάτιστη. Το βλέπουμε από πέρυσι στην Ουκρανία."
efsyn.gr,https://www.efsyn.gr/politiki/392568_o-boridis-adeiazei-ton-skertso-gia-glk,ΠΟΛΙΤΙΚΗ,Ο Βορίδης αδειάζει τον Σκέρτσο για το ΓΛΚ,2023-06-06 10:55, efsyn.gr ,"Μείζον ζήτημα από τις δηλώσεις του «γαλάζιου» στελέχους για την κοστολόγηση των προγραμμάτων των κομμάτων. Ο πρώην υπουργός Εσωτερικών, ευρισκόμενος σε πάνελ τηλεοπτικού σταθμού (MEGA), ρωτήθηκε αν τα κόμματα μπορούν να πάνε στο Γενικό Λογιστήριο του Κράτους και να ζητήσουν την κοστολόγηση των προγραμμάτων του. «Το νομικό ζήτημα, αν αυτή την στιγμή το ΓΛΚ και δη άνευ της συναίνεσης των κομμάτων έχει τη νομική δυνατότητα να κάνει μία τέτοια κοστολόγηση πράγματι είναι ερωτηματικό, νομίζω πως όχι», δήλωσε διαλύοντας το αφήγημα του εκπροσώπου Τύπου της Ν.Δ., Άκη Σκέρτσου που «ανέμιζε» έγγραφο στον τηλεοπτικό αέρα του ΣΚΑΪ ότι το Γενικό Λογιστήριο του Κράτους κοστολόγησε το πρόγραμμα του ΣΥΡΙΖΑ-ΠΣ και το έβγαλε ότι κοστίζει 83 δισ. ευρώ. #Σκέρτσος: Μπλέκει το Γενικό Λογιστήριο του Κράτους στη μαύρη προπαγάνδα του Μαξίμου #κυβερνηση_μητσοτακη #εκλογες_2023 Διαβάστε περισσότερα εδώ: https://t.co/5h9EP7CFaF pic.twitter.com/vrqYrIt1Yg Υπενθυμίζεται ωστόσο ότι το Γενικό Λογιστήριο του Κράτους –που υπάγεται στο Υπουργείο Οικονομίας και Οικονομικών– έχει τις εξής αρμοδιότητες: Καταρτίζει τον προϋπολογισμό, απολογισμό και ισολογισμό του Κράτους, επιμελείται της εκτέλεσης του προϋπολογισμού και ασκεί έλεγχο στις δημόσιες δαπάνες.  Επομένως το ΓΛΚ δεν έχει την αρμοδιότητα να ελέγχει προγράμματα της αντιπολίτευσης: εάν προβεί σε μια τέτοια ενέργεια, τότε είναι ξεκάθαρο παράπτωμα και παράβαση καθήκοντος. Οι δηλώσεις του Μάκη Βορίδη, ο οποίος εκτός από πολιτικός είναι και νομικός, καταρρίπτει με πάταγο το αφήγημα που έχτισε το ίδιο του το κόμμα και δεν δίστασε να επικαλεστεί ακόμα και ο ίδιος ο Κυριάκος Μητσοτάκης μιλώντας πριν ένα μήνα στους κατοίκους της Πάργας."
efsyn.gr,https://www.efsyn.gr/politiki/392547_galazia-ethnikistika-paihnidia,ΠΟΛΙΤΙΚΗ,«Γαλάζια» εθνικιστικά παιχνίδια,2023-06-06 10:01, Γιάννης Μπασκάκης ,"Σε άκρως επικίνδυνα παιχνίδια εθνικισμού με τα οποία πάνε να αντιμετωπίσουν τους πολίτες της Ροδόπης σαν εσωτερικό εχθρό επειδή δεν έβγαλαν πρώτη στην κάλπη της 21ης Μαΐου τη Ν.Δ. επιδίδεται ο Κυριάκος Μητσοτάκης, ο οποίος δεν διστάζει να χρησιμοποιήσει κάθε μέσο προκειμένου να κάνει «γαλάζια» και τη μοναδική εκλογική περιφέρεια -αυτή της Ροδόπης- όπου δεν ήρθε πρώτη η Ν.Δ. αλλά ο ΣΥΡΙΖΑ, καθώς δεν του είναι αρκετές όλες οι υπόλοιπες περιφέρειες του εκλογικού χάρτη της χώρας. Σε αυτό το πλαίσιο ο πρόεδρος της Ν.Δ. υποστήριξε ότι «στη Ροδόπη υπήρξε όντως ανοιχτή παρέμβαση του τουρκικού προξενείου υπέρ συγκεκριμένου υποψηφίου. Και αυτό είναι πρόβλημα. Δεν γίνεται μια ξένη χώρα να παρεμβαίνει ανοιχτά υπέρ συγκεκριμένων υποψηφίων που αναφέρονται στο τουρκικό προξενείο κι όχι στην ελληνική συνταγματική έννομη τάξη. Είναι θέμα που πρέπει να απασχολήσει πρωτίστως το κόμμα που τον επέλεξε, καθώς καθίσταται συμμέτοχο στην ανάμειξη ενός άλλου κράτους στα εσωτερικά της Ελλάδας» («Πρώτο Θέμα»). Στην ίδια γραμμή και ο εκπρόσωπος Τύπου της Ν.Δ., Ακης Σκέρτσος, εξαπέλυσε επίθεση στον Αλέξη Τσίπρα και στο κόμμα της αξιωματικής αντιπολίτευσης στοχοποιώντας τους δύο υποψήφιους βουλευτές που εξελέγησαν με τον ΣΥΡΙΖΑ σε Ροδόπη και Ξάνθη (Φερχάτ Οζγκιούρ και Ζεϊμπέκ Χουσεΐν), τους οποίους κατηγόρησε ότι «υιοθετούν την πιο ακραία τουρκική προπαγάνδα, μιλούν ανοιχτά για τουρκική και όχι μουσουλμανική μειονότητα στη Θράκη και υποστηρίζονται εμφανώς από το τουρκικό προξενείο», για να καταλήξει να αφήσει να εννοηθεί ότι ο ΣΥΡΙΖΑ δεν «υπηρετεί την κοινή εξωτερική πολιτική και άμυνα έναντι του τουρκικού αναθεωρητισμού», επιστρατεύοντας ουσιαστικά έτσι κατά των πολιτικών του αντιπάλων την ακραία δεξιά ρητορική περί «εθνικών μειοδοτών». Στην επίθεση αυτή της Ν.Δ. απάντησε ο ΣΥΡΙΖΑ, σημειώνοντας ότι «η Ν.Δ. και ο κ. Μητσοτάκης, καθοδηγούμενοι από την έπαρση και την πρωτοφανή αλαζονεία να μην ανέχονται κανένα άλλο χρώμα στον εκλογικό χάρτη, δεν διστάζουν να παίξουν ακόμη και το επικίνδυνο χαρτί της στοχοποίησης και του διχασμού Ελλήνων πολιτών, υποτιμώντας κατάφωρα τη δημοκρατική ψήφο των μελών της μουσουλμανικής μειονότητας» και πως «η αντιμετώπιση των Ελλήνων μουσουλμάνων πολιτών της Ροδόπης ως ενεργούμενων ξένης δύναμης και η αμφισβήτηση της δημοκρατικής τους βούλησης αποτελεί μια βαθιά επικίνδυνη πρακτική, που παραπέμπει στις χειρότερες στιγμές διχασμού, προσβάλλει τη συνταγματική αρχή της ισονομίας και ισοπολιτείας για όλους τους πολίτες και εγκυμονεί σοβαρούς εθνικούς κινδύνους», προσθέτοντας ότι «το μόνο που καταφέρνουν με τον διχασμό της μειονότητας και της τοπικής κοινωνίας στο σύνολό της είναι να εξυπηρετούν τα σχέδια της Τουρκίας και του Τούρκου προέδρου». Ο Ακης Σκέρτσος επέμεινε στην ίδια γραμμή, λέγοντας πως «ο κ. Τσίπρας τώρα γνωρίζει ότι το τουρκικό προξενείο ξεκάθαρα στήριξε δύο υποψηφίους του κόμματός του που υιοθετούν την τουρκική προπαγάνδα», ρωτώντας αν «θα εξακολουθήσει να κρατάει τους δύο υποψηφίους στα ψηφοδέλτιά του». Πως «ενθαρρυμένη από το εκλογικό αποτέλεσμα η Ν.Δ.» βγάζει, μεταξύ άλλων, στην επιφάνεια το πρόσωπο «του επικίνδυνου τουρκοφαγικού εθνικισμού απέναντι στους μουσουλμάνους βουλευτές του ΣΥΡΙΖΑ-Π.Σ.» επισημαίνει ο Νίκος Φίλης, σημειώνοντας ότι η επίθεση αυτή της Ν.Δ. «έχει καθαρά εμφυλιοπολεμικό χαρακτήρα. Σκληρά αντιδραστικός λόγος και ΚΥΠατζίδικοι-ασφαλίτικοι ισχυρισμοί απέναντι στον σ. Οζγκιούρ, σημαίνουν επιδίωξη κρίσης και όξυνσης στις σχέσεις της Ελλάδας με τη μουσουλμανική μειονότητα. Σημαίνουν υποδαύλιση εθνοτικού μίσους και βούτυρο στο ψωμί της τουρκικής ηγεσίας να εγείρει ζητήματα σχετικά με τη μειονότητα», ενώ κάνει λόγο για «βρόμικη επίθεση, που στοχεύει στην εκλογική ανακατάληψη της Ροδόπης». Με νεότερη ανακοίνωσή του ο ΣΥΡΙΖΑ καταλόγισε στη Ν.Δ. «επικίνδυνα παιχνίδια με ευαίσθητα εθνικά θέματα» και «ξεκάθαρη υποκρισία μιας παράταξης τα στελέχη της οποίας παρέθεταν γεύματα, συναντιούνταν και φωτογραφίζονταν προεκλογικά με τον πρόξενο της Τουρκίας και τον ψευδομουφτή», προσθέτοντας πως «μόνη πυξίδα των βουλευτών του ΣΥΡΙΖΑ-Π.Σ. είναι το Σύνταγμα της Ελλάδας στο οποίο έχουν δώσει όρκο, οι αρχές της Αριστεράς και το πρόγραμμα του κόμματος». Στο μεταξύ η Ν.Δ. κατέθεσε χθες νέο υπόμνημα στον Αρειο Πάγο κατά του όποιου συνδυασμού του καταδικασμένου ναζιστή Κασιδιάρη, την ώρα που ο Κυρ. Μητσοτάκης ετοιμάζεται αύριο Τετάρτη να κάνει περιοδεία σε Δράμα και Καβάλα, έχοντας στραμμένο το βλέμμα στα υψηλά ποσοστά που πήραν στη Βόρεια Ελλάδα τα ακροδεξιά κόμματα της Ελληνικής Λύσης και της Νίκης, το ακροατήριο των οποίων διεκδικεί."
efsyn.gr,https://www.efsyn.gr/politiki/i-apopsi-tis-efsyn/392546_oi-anthropoi-dystyhoyn,Η ΑΠΟΨΗ ΤΗΣ «ΕΦ.ΣΥΝ.»,Οι άνθρωποι δυστυχούν...,2023-06-06 08:55, ΕΦ.ΣΥΝ. ,"Απ’ ό,τι φαίνεται, το πεδίο της οικονομίας δεν είναι και τόσο προνομιακό στην πολιτική αντιπαράθεση για τη Ν.Δ. Ποτέ δεν ήταν, παρ’ όλο που οι πολιτικοί αντίπαλοί της το κατάλαβαν κάπως αργά. Του λόγου το αληθές επιβεβαιώνουν οι παρεμβάσεις κεντρικών στελεχών της κυβέρνησης (Σκέρτσος-Θεοχάρης), που ούτε λίγο ούτε πολύ ισχυρίστηκαν ότι οι έμμεσοι φόροι επιβαρύνουν τα εύπορα κοινωνικά στρώματα και ωφελούν τους χαμηλόμισθους. Πρόκειται για πλήρη αντιστροφή της πραγματικότητας, καθώς δεν χρειάζεται να έχει κάποιος οικονομικές γνώσεις για να καταλάβει πως οι έμμεσοι φόροι είναι οι πλέον άδικοι για τα φτωχά λαϊκά στρώματα γιατί πλούσιοι και φτωχοί επιβαρύνονται ακριβώς το ίδιο, ενώ οι άμεσοι φόροι υπολογίζονται με βάση τη φοροδοτική ικανότητα του καθενός. Αρκεί μόνο η εμπειρία της καθημερινής διαβίωσης για να αντιληφθεί και ο πιο αδαής στα οικονομικά πως για την αγορά καταναλωτικών αγαθών πλούσιος και φτωχός πληρώνουν τον ίδιο ΦΠΑ αλλά η επιβάρυνση στο εισόδημα του φτωχού είναι απολύτως αισθητή, σε αντίθεση με τον πλούσιο που ούτε την αισθάνεται. Τα πράγματα γίνονται ακόμη χειρότερα σε συνθήκες καλπασμού των τιμών, καθώς η έμμεση φορολογία αυξάνεται και γίνεται δυσβάσταχτη για τους μη έχοντες ενώ παραμένει ανεπαίσθητη για το εισόδημα των εχόντων. Η προπαγάνδα της Ν.Δ. προσπαθεί να ανατρέψει την κοινή λογική επικαλούμενη την επιδοματική πολιτική που ακολούθησε η κυβέρνηση του Κυρ. Μητσοτάκη. Κι αφού αυτά τα επιδόματα, όπως το market pass, πήγαν στους χαμηλόμισθους, αυτό σημαίνει πως οι χαμηλόμισθοι πλήρωσαν λιγότερους έμμεσους φόρους σε σχέση με τους εύπορους, ισχυρίζονται. Πρόκειται για ακόμα έναν εξωφρενικό ισχυρισμό. Η επιδοματική πολιτική ήταν εντελώς πρόσκαιρη και το market pass δεν κάλυψε στο ελάχιστο την επιβάρυνση από την αύξηση των έμμεσων φόρων λόγω της καθημερινής αλματώδους αύξησης των τιμών. Αντίθετα, η αύξηση των τιμών οδήγησε στην απορρόφηση του εν λόγω επιδόματος από τις εταιρείες τροφίμων και άλλων ειδών πλατιάς κατανάλωσης. Ο Γεώργιος Παπανδρέου έλεγε πως «όταν ευημερούν οι αριθμοί, δυστυχούν οι άνθρωποι». Μια διαπίστωση που σήμερα βρίσκει την απόλυτη δικαίωσή της στην πολιτική που ακολούθησε η Ν.Δ. ως κυβέρνηση και στον τρόπο με τον οποίο την ωραιοποιεί χάριν εκλογικής ψηφοθηρίας. Αλλά οι άνθρωποι δυστυχούν. Κι αυτό δεν μπορεί να αλλάξει με προπαγανδιστικά εφέ."
efsyn.gr,https://www.efsyn.gr/politiki/392544_i-kinoymeni-ammos-toy-23-sto-dromo-pros-tin-kalpi,ΠΟΛΙΤΙΚΗ,Η «κινούμενη άμμος» του 23% στο δρόμο προς την κάλπη,2023-06-06 08:50, Επιμέλεια: Στράτος Ιωακείμ ,"Με έναν στους τέσσερις να δηλώνει ότι μπορεί να ψηφίσει άλλο κόμμα στις εκλογές του Ιούνη, στα κομματικά επιτελεία έχουν βγει τα... κομπιουτεράκια.  Πρόσφατη δημοσκόπηση που είδε το φως της δημοσιότητας (GPO για τα ΠΑΡΑΠΟΛΙΤΙΚΑ) παρουσιάζει ιδιαίτερα ενδιαφέροντα στοιχεία. Με δεδομένο το προβάδισμα της Νέας Δημοκρατίας έναντι του ΣΥΡΙΖΑ-Π.Σ. αυτό που αναδεικνύει είναι η αβεβαιότητα που υπάρχει σε μερίδα του εκλογικού σώματος ενόψει της προσεχούς εκλογικής αναμέτρησης. Συγκεκριμένα, στη δημοσκόπηση διερευνήθηκε η σταθερότητα της ψήφου των πολιτών στη δεύτερη κάλπη. Παρόλο που είναι σύντομη η διάρκεια που μας χωρίζει από τις εκλογές της 21ης Μαΐου, το 23,2% των συµµετεχόντων στην έρευνα δηλώνει ότι σκέφτεται να ψηφίσει διαφορετικά. Το υψηλό αυτό ποσοστό λαμβάνεται υπόψιν στα κομματικά επιτελεία που έχουν ξεκινήσει να κάνουν τα μαθηματικά των δεύτερον εκλογών. Στη Νέα Δημοκρατία επικρατεί βεβαιότητα νίκης αλλά και ο φόβος για συνθήκες πολιτικής χαλάρωσης που θα μπορούσαν να επισκιάσουν το ζητούμενο της καθαρής αυτοδυναμίας. Κατά την περιοδεία του στην Κρήτη, ο Κυριάκος Μητσοτάκης υποστήριξε στα λόγια «δεν είμαστε αλαζόνες» και «δεν είμαστε υπερφίαλοι», αλλά το περιεχόμενο των δηλώσεών του στην ίδια περιοδεία κάθε άλλο παρά αυτό απέπνεε. Πρώτα απ’ όλα, επανέλαβε ρητά ότι ως νέο του στόχο για την κάλπη της 25ης Ιουνίου θέτει το κόμμα του να πάρει ακόμα μεγαλύτερα ποσοστά από τα ήδη υψηλά που κατέγραψε στις 21 Μαΐου. Σε αυτό το πλαίσιο, στο Πέραμα Ρεθύμνης, από τη μία ομολόγησε εκ νέου τον φόβο του για την είσοδο περισσότερων κομμάτων στη νέα Βουλή, κάτι που θα αύξανε τον πήχη της αυτοδυναμίας και θα μείωνε τον αριθμό των εδρών (και) για το πρώτο κόμμα, αλλά από την άλλη ουσιαστικά παρουσίασε την εκλογική πορεία της Ν.Δ. ως περίπατο. Τι είπε; Οτι «μπορεί η αριθμητική του εκλογικού νόμου αυτή τη φορά να αυξήσει τον πήχη της αυτοδυναμίας. Τι εννοώ; Οτι όσο περισσότερα κόμματα μπαίνουν στη Βουλή, τόσο πιο δύσκολη γίνεται η επίτευξη της αυτοδυναμίας. Εγώ, όμως, δεν έχω καμία αμφιβολία ότι όχι απλά θα πιάσουμε το ποσοστό μας, αλλά θα το ξεπεράσουμε. Αυτός είναι ο στόχος τον οποίον θέτω για την κάλπη της 25ης Ιουνίου και να βάλουμε και εδώ ένα στοίχημα μεταξύ μας, κύριε δήμαρχε, Γιάννη: να γράφει “4” μπροστά το ποσοστό μας στο Ρέθυμνο. Μπορούμε. Το πετύχαμε στα Χανιά. Μπορούμε να το πετύχουμε κι εδώ». Το δημοσκοπικό εύρημα της GPO δείχνει μεγαλύτερη συσπείρωση στους ψηφοφόρους της Νέας Δημοκρατίας που απαντούν ότι δεν πρόκειται να ψηφίσουν άλλο κόμμα σε ποσοστό 78,3%. Ακολουθούν κοντά οι ψηφοφόροι του ΣΥΡΙΖΑ-Π.Σ. με ποσοστό 76,4%. Δεν συμβαίνει όμως το ίδιο με τους ψηφοφόρους του ΠΑΣΟΚ. Στο κόμμα της Χαριλάου Τρικούπη εμφανίζεται η µεγαλύτερη διάθεση µεταβλητότητας με το ποσοστό αυτό να είναι στο 25%."
efsyn.gr,https://www.efsyn.gr/politiki/392564_mitera-ton-mahon-i-oikonomia,ΠΟΛΙΤΙΚΗ,Μητέρα των μαχών η οικονομία,2023-06-06 06:00, Δημήτρης Τερζής ,"Με αφορμή την Παγκόσμια Ημέρα Περιβάλλοντος, χθες, ο πρόεδρος του ΣΥΡΙΖΑ Αλ. Τσίπρας επισκέφτηκε το Κέντρο Προστασίας Δασών και Φυσικού Περιβάλλοντος Βύρωνα Πεδίο μάχης η οικονομία. Σε αυτό το γήπεδο επιλέγει να δώσει τον μεγάλο αγώνα ο ΣΥΡΙΖΑ-Π.Σ. εν όψει των επικείμενων εκλογών και ήδη έχουν ανέβει οι τόνοι της αντιπαράθεσης με τη Ν.Δ. H Koυμουνδούρου έβαλε στο στόχαστρο στελέχη της Ν.Δ. όπως ο εκπρόσωπος Τύπου του κόμματος Ακης Σκέρτσος, αλλά και ο Χάρης Θεοχάρης για τις δηλώσεις τους αναφορικά με τον ΦΠΑ. Ειδικότερα, ο τελευταίος σε ανάρτησή του υποστήριξε ότι τον ΦΠΑ των αυξήσεων στα τρόφιμα τον πληρώνουν οι εύποροι πολίτες με τον ΣΥΡΙΖΑ να απαντά, απευθύνοντας ρητορικά ερωτήματα στη Ν.Δ.: «Δεν μπορούν να καταλάβουν ότι για τα χαμηλά και μεσαία στρώματα η επιβάρυνση από τους έμμεσους φόρους ως ποσοστό του εισοδήματος είναι μεγαλύτερη; Δεν μπορούν να καταλάβουν ότι όταν οι τιμές διπλασιάζονται και ο ΦΠΑ παραμένει σταθερός, οι πολίτες πληρώνουν διπλάσιο ΦΠΑ; Δεν μπορούν να καταλάβουν γιατί το 2022 το κράτος εισέπραξε πάνω από 4 δισ. ευρώ περισσότερα από το 2021 από τον ΦΠΑ;». Στην ίδια ανακοίνωση η Κουμουνδούρου σημείωνε ότι είναι «επιλογή της Ν.Δ. η λεηλασία της κοινωνικής πλειοψηφίας με τους έμμεσους φόρους». Στο ίδιο πνεύμα κινήθηκε και η Πόπη Τσαπανίδου του ΣΥΡΙΖΑ κατά του Ακη Σκέρτσου, ο οποίος με ανάρτησή του ανέφερε μεταξύ άλλων ότι η μείωση του ΦΠΑ στα τρόφιμα θα ευνοήσει τα υψηλότερα εισοδήματα. «Πάλι καλά που δεν μας πρότεινε και να αυξηθεί κι άλλο ο ΦΠΑ, για να μειωθούν οι ανισότητες», σχολίασε σχετικά η κ. Τσαπανίδου, συμπληρώνοντας: «Οι «άριστοι» συνεργάτες του κ. Μητσοτάκη δεν μπορεί να μην ξέρουν ούτε τα βασικά. Δεν μπορεί να μην ξέρουν ότι οι έμμεσοι φόροι είναι οι πιο άδικοι φόροι γιατί τα χαμηλά και μεσαία στρώματα διαθέτουν μεγαλύτερο ποσοστό του εισοδήματός τους στις βασικές καθημερινές ανάγκες. Προφανώς και το ξέρουν. Απλά δεν διστάζουν να κοροϊδεύουν κατάμουτρα τον ελληνικό λαό, κάνοντας τη νύχτα μέρα». Στον ΣΥΡΙΖΑ εκτιμούν ότι το δικό τους πρόγραμμα για την οικονομία έχει τις λύσεις που έχει άμεση ανάγκη η κοινωνία και βασίζεται στο τρίπτυχο αυξήσεις μισθών-μείωση φόρων στα τρόφιμα-μείωση στο ελάχιστο επιτρεπτό όριο του ειδικού φόρου κατανάλωσης στα καύσιμα. Υπενθυμίζεται ότι ο ΣΥΡΙΖΑ στο πρόγραμμά του περιλαμβάνει τα εξής μέτρα: Tαυτόχρονα έχει δεσμευτεί για έξι επιπλέον παρεμβάσεις που κινούνται σε αντίστοιχη κατεύθυνση με τα ανωτέρω και που είναι οι κάτωθι: ● Αύξηση του κατώτατου μισθού στα 880 ευρώ για το 2023. ● Υιοθέτηση μηχανισμού τιμαριθμικής αναπροσαρμογής ανάλογα με τον πληθωρισμό. ● Αύξηση του μισθού δημοσίων υπαλλήλων 10% για το 2023, με δημοσιονομικό κόστος 1,4 δισ. ● Επαναφορά των συλλογικών διαπραγματεύσεων. ● Ξεπάγωμα των τριετιών. ● Κατάργηση του νόμου Χατζηδάκη και των απλήρωτων υπερωριών. Υποψήφιος στο Ρέθυμνο, στην Α´ Πειραιά και στον Δυτικό Τομέα της Αθήνας θα είναι ο Αλέξης Τσίπρας στις εκλογές της 25ης Ιουνίου. Στόχος να ανακτήσει ο ΣΥΡΙΖΑ-Π.Σ. αρκετό από το χαμένο έδαφος σε κρίσιμες προεκλογικές περιφέρειες, οι οποίες δίνουν αρκετούς «πόντους» στο γενικό αποτέλεσμα ενός κόμματος. Για την περίπτωση του Ρεθύμνου είναι μια συμβολική κίνηση του προέδρου του ΣΥΡΙΖΑ, προκειμένου να δώσει τη μάχη στο πλευρό του πρώην υπουργού Υγείας, Ανδρέα Ξανθού, γεγονός που δεν έμεινε ασχολίαστο από τον έμπειρο πολιτικό. «Η κίνηση αυτή αποτελεί μεγάλη τιμή και ευθύνη για όλους» ανέφερε, συμπληρώνοντας ότι «έχοντας εμπιστοσύνη στην κρίση των πολιτών είμαστε βέβαιοι ότι όλα μπορούν να αλλάξουν και ότι η ανάκτηση της βουλευτικής έδρας στο Ρέθυμνο είναι απολύτως εφικτή». Σύμφωνα με πηγές από την Κουμουνδούρου, ο Αλέξης Τσίπρας σχεδιάζει να μεταβεί στη Κρήτη και να περιοδεύσει στο νησί επί τριήμερο καθώς και άλλη μία φορά για την τελική συγκέντρωση την τελευταία εβδομάδα πριν από την κάλπη. Ο πρόεδρος του ΣΥΡΙΖΑ-Π.Σ. βρέθηκε χθες, Παγκόσμια Ημέρα Περιβάλλοντος, στο Κέντρο Προστασίας Δασών στον Υμηττό και είχε την ευκαιρία να συναντηθεί με εθελοντές δασοπυροσβέστες όπως επίσης και με τον δήμαρχο Βύρωνα. «Η Παγκόσμια Ημέρα Περιβάλλοντος δεν είναι μια μέρα γιορτής, αλλά μια μέρα συναγερμού. Μια μέρα συναγερμού για την κλιματική κρίση και για την ανάγκη εφαρμογής πολιτικών που θα αντιμετωπίζουν τις συνέπειές της» τόνισε ο Αλέξης Τσίπρας σε δήλωσή του και ακολούθως υπογράμμισε ότι «είναι κρίσιμο λοιπόν τα κόμματα να αναδείξουν τις θέσεις και τις προτάσεις τους». Υπό αυτό το πρίσμα ανέφερε πως «μπορεί όλοι να ομονοούμε ότι χρειάζονται άμεσα μέτρα και παρεμβάσεις στην κατεύθυνση της πράσινης μετάβασης, είναι όμως απολύτως βέβαιο ότι θα διαφωνήσουμε στο ποιος πρέπει να πληρώσει το κόστος. Διότι η πράσινη μετάβαση πρέπει να είναι δίκαιη μετάβαση. Η πράσινη μετάβαση δεν πρέπει να οδηγήσει ούτε σε ενεργειακή φτώχεια, ούτε βεβαίως και σε διεύρυνση των ανισοτήτων»."
efsyn.gr,https://www.efsyn.gr/politiki/392599_nompel-oikonomikis-koroidias-sti-nd,ΠΟΛΙΤΙΚΗ,«Νόμπελ οικονομικής κοροϊδίας στη Ν.Δ.»,2023-06-06 06:00, Δημήτρης Κουκλουμπέρης ,"Με ατζέντα οικονομίας και στόχευση την ανάδειξη των ασυνεπειών και αδικιών των πολιτικών της Ν.Δ. για τη μεσαία τάξη και τα πιο ευάλωτα κοινωνικά στρώματα συνεχίζει την προεκλογική του δραστηριότητα το ΠΑΣΟΚ. Από τη δική του πλευρά, το κόμμα του Κυριάκου Μητσοτάκη επιμένοντας στην ορθότητα του φορολογικού μείγματος που έχει υιοθετήσει ως κυβέρνηση, κατηγορεί τη Χαριλάου Τρικούπη για προτάσεις που δεν θα ευνοήσουν όσους το έχουν πραγματικά ανάγκη. Το έναυσμα για τη νέα μετωπική αντιπαράθεση με τη Ν.Δ. έδωσε ο γραμματέας Πολιτικού Σχεδιασμού του ΠΑΣΟΚ και επικεφαλής στο ψηφοδέλτιο Επικρατείας, Παναγιώτης Δουδωνής, ο οποίος ανέσυρε στη μνήμη των ψηφοφόρων τη γαλάζια προεκλογική θέση του 2019 για μείωση του ΦΠΑ κατά δύο μονάδες. Καταγγέλλοντας «απάτη της Ν.Δ.» και διγλωσσία, ο κ. Δουδωνής συμπέρανε ότι η στάση αυτή του πρώην κυβερνώντος κόμματος οφείλεται στην ψηφοθηρική λογική των κουπονιών και «κάθε λογής pass για εκλογικούς λόγους». Ακολούθησε χθες ακόμη πιο σκληρή ανακοίνωση του ΠΑΣΟΚ εναντίον του εκπροσώπου Τύπου της Ν.Δ., Ακη Σκέρτσου, με την επισήμανση της πολυετούς πρότερης θητείας του ως γενικού διευθυντή του ΣΕΒ, σε μια προσπάθεια ενίσχυσης της επιχειρηματολογίας περί υιοθέτησης μέτρων που εξυπηρετούν τους ισχυρούς και τους έχοντες. Αποδομώντας τον γαλάζιο ισχυρισμό ότι η μείωση των φόρων κατανάλωσης –και ιδίως του ΦΠΑ, «που σημειωτέον η Νέα Δημοκρατία είχε συμπεριλάβει στο προεκλογικό της πρόγραμμα το 2019»– ευνοεί τους πλούσιους, «ενώ η μείωση των φόρων σε διανεμόμενα μερίσματα εκατοντάδων χιλιάδων ευρώ και σε γονικές μεταβιβάσεις περιουσιών εκατομμυρίων ευρώ ευνοεί τους οικονομικά αδύναμους και τη μεσαία τάξη και όχι τους ελάχιστους ισχυρούς, που στηρίζει και στηρίζεται ο κ. Μητσοτάκης», το ΠΑΣΟΚ σχολίασε δηκτικά: «Προφανώς, η Ν.Δ. δεν θέλει να θυμάται ότι λόγω της ακρίβειας οι πολίτες θα πληρώσουν επιπλέον 5 δισεκατομμύρια ευρώ σε έμμεσους φόρους τη διετία 2022-23. Οτι η αγοραστική δύναμη των εργαζομένων έχει μειωθεί κατά 7,4% σύμφωνα με τον ΟΟΣΑ και η έκθεση της Ε.Ε. διαπιστώνει ότι ούτε το 2023 θα υπάρξουν πραγματικές αυξήσεις. Οτι το δημόσιο χρέος αυξήθηκε κατά 50 δισεκατομμύρια και το εμπορικό έλλειμμα το 2022 ήταν 12% ενώ για φέτος προσδιορίζεται στο 9,2%. Ιδανικοί υποψήφιοι για το επόμενο νόμπελ οικονομικής κοροϊδίας», κατέληγε η σχετική ανακοίνωση. Στις απαντήσεις του για λογαριασμό της Ν.Δ., ο Ακης Σκέρτσος υποστήριξε μεταξύ άλλων ότι «μείωση ΦΠΑ ανοίγει τρύπα στα ταμεία 1,5 δισ. και μπαίνει στην τσέπη μεσαζόντων» και «ακόμη κι αν έφτανε ένα μέρος της στο τελικό προϊόν, θα ωφελούνταν περισσότερο οι έχοντες». Επικαλέστηκε επίσης το παράδειγμα της Ισπανίας που μηδένισε τον ΦΠΑ αλλά «τρέχει» με υψηλότερο πληθωρισμό. Τέλος, κατά τη συνήθη πρακτική της Ν.Δ., ταύτισε το ΠΑΣΟΚ με τον ΣΥΡΙΖΑ και με εμφανή διάθεση κινδυνολογίας σημείωσε ότι «καθημερινά μας βομβαρδίζουν με τρομακτικές θεωρίες έκτακτων φόρων που φρενάρουν την ανάπτυξη, διώχνοντας τις επενδύσεις και τις νέες θέσεις εργασίας»."
efsyn.gr,https://www.efsyn.gr/politiki/392528_i-nea-proeklogiki-kampania-toy-syriza-ps,ΠΟΛΙΤΙΚΗ,Η νέα προεκλογική καμπάνια του ΣΥΡΙΖΑ-ΠΣ,2023-06-05 22:08, efsyn ,"Το έντυπο και ηλεκτρονικό υλικό της προεκλογικής του καμπάνιας για τις εκλογές της 25ης Ιουνίου, υπό το σύνθημα «Δίκαιη Κοινωνία - Ευημερία για όλους», έδωσε στην δημοσιότητα ο ΣΥΡΙΖΑ-ΠΣ. Όπως αναφέρει η ανακοίνωση της Κουμουνδούρου «Με το σύνθημα ‘Δίκαιη Κοινωνία - Ευημερία για όλους', ο ΣΥΡΙΖΑ-ΠΣ ρίχνεται δυναμικά στον εκλογικό αγώνα και αφουγκράζεται την κοινωνία που αγωνίζεται για δίκαιο και ευημερία. Θέτει ως στόχο την ανατροπή των συσχετισμών και μιλά για την κοινωνική πλειοψηφία. Το σύνθημα πλαισιώνει, δε, το προοδευτικό, ρεαλιστικό και κοστολογημένο πρόγραμμα του ΣΥΡΙΖΑ-ΠΣ». Ακολούθως εξηγεί ότι ο ΣΥΡΙΖΑ επέλεξε το συγκεκριμένο σύνθημα «αξιοποιώντας την παρακαταθήκη των δημοκρατικών αγώνων μέσα από το πρίσμα των οραμάτων της Αριστεράς. Το ‘Δίκαιη Κοινωνία' αποτελούσε άλλωστε μια από τις προμετωπίδες του Συνεδρίου του ΣΥΡΙΖΑ, ενώ το ‘Ευημερία για όλους' συνοψίζει το αίτημα για ανάπτυξη που θα αποδίδεται δίκαια στην κοινωνική πλειοψηφία». ΣΥΡΙΖΑ Προοδευτική Συμμαχία: «Δίκαιη Κοινωνία – Ευημερία για όλους» - https://t.co/PKR5WjyJbJ#ΔίκαιηΚοινωνία #ΤώραΣΥΡΙΖΑΠΣ pic.twitter.com/Vlo5Mt59On Το έντυπο και ηλεκτρονικό υλικό θα τα βρείτε στο link"
efsyn.gr,https://www.efsyn.gr/politiki/392525_syzitisi-gia-neo-debate-en-meso-alazonikoy-kryftoy-apo-mitsotaki,ΠΟΛΙΤΙΚΗ,"Συζήτηση για νέο debate, εν μέσω αλαζονικού κρυφτού από Μητσοτάκη",2023-06-05 22:01, efsyn.gr ,"Τρεις εβδομάδες μας χωρίζουν απ' τις δεύτερες εκλογές της 25ης Ιουνίου και το θέμα μιας νέας τηλεοπτικής αναμέτρησης μεταξύ των πολιτικών αρχηγών έρχεται ξανά στο επίκεντρο. Στη 1 το μεσημέρι της Τρίτης, θα πραγματοποιηθεί συνεδρίαση της Διακομματικής Επιτροπής Βουλευτικών Εκλογών, υπό την προεδρία της υπηρεσιακής Υπουργού Εσωτερικών, καθηγήτριας Καλλιόπης Σπανού, με βασικό θέμα τη διεξαγωγή τηλεοπτικής αναμέτρησης (debate) μεταξύ των αρχηγών των κοινοβουλευτικών κομμάτων. Το ερώτημα είναι εάν η Ν.Δ. θα κινηθεί σε πνεύμα συνεννόησης και πολιτικού σεβασμού, και εάν θα ανταποκριθεί στις αλλεπάλληλες προτάσεις τόσο απ' τον Αλέξη Τσίπρα όσο και απ' τον Νίκο Ανδρουλάκη, ώστε να προσέλθει σε μια τηλεοπτική αναμέτρηση – ή εάν θα απορρίψει την πρόταση με τον αλαζονικό αέρα της πρωτιάς (και της μεγάλης διαφοράς από τα υπόλοιπα κόμματα) που κατέκτησε στις κάλπες της 21ης Μαΐου. Ο ίδιος ο Κυριάκος Μητσοτάκης πάντως στην πρώτη του τηλεοπτική συνέντευξη μετά τις εκλογές της 21ης Μαΐου, στον Αντώνη Σρόιτερ, όταν ρωτήθηκε αν θα πραγματοποιήσει τηλεμαχία με τον πρόεδρο του ΣΥΡΙΖΑ –όπως είχε συμφωνήσει προεκλογικά– είπε: «Νομίζω ότι το ντιμπέιτ δεν έχει νόημα να γίνει». Σύμφωνα με τον ίδιο «δεν έχει λόγο να γίνει, γιατί έχει κριθεί το ποιος θα είναι πρώτος».  Την αλαζονεία του δεν την έκρυψε ούτε στην πρώτη ομιλία που έδωσε στο Περιστέρι, όπου λίγο-πολύ θέλησε να εμφανιστεί χωρίς αντίπαλο στις δεύτερες εκλογές. Ωστόσο, η αλήθεια είναι ότι ο Κυρ. Μητσοτάκης μάλλον διακινδυνεύει να χάσει περισσότερα από το να κερδίσει έστω και λίγα, εάν πραγματοποιηθεί τελικά η τηλεμαχία. Παρ' όλα αυτά, ο πρόεδρος του ΣΥΡΙΖΑ-ΠΣ του ξαναπέταξε το γάντι πριν από λίγες μέρες, καλώντας τον Κυρ. Μητσοτάκη να «πάμε στο Γενικό Λογιστήριο του Κράτους και την επομένη να πάμε σε μια τηλεοπτική αντιπαράθεση οι δύο μας να συζητήσουμε τα προγράμματα». «Μη λιποτακτήσετε άλλη μία φορά» τόνισε ο Αλέξης Τσίπρας. «Μην αρνηθείτε τον διάλογο, τη συζήτηση στα ΜΜΕ, μη γυρνάτε από πλατεία σε πλατεία θεωρώντας δεδομένη την ετυμηγορία του ελληνικού λαού με έπαρση και αλαζονεία δηλώνοντας ότι δεν υπάρχει αντίπαλος. Αντίπαλος σας είναι το πρόγραμμά μας» είπε ο Αλ. Τσίπρας σε ομιλία του στην πλατεία των Αγίων Αναργύρων. Ο εκπρόσωπος της Ν.Δ. Άκης Σκέρτσος επέλεξε να... πετάξει χαρταετό, λέγοντας ότι το πρόγραμμα της Ν.Δ. είναι κοστολογημένο και «σε απόλυτη συμφωνία με τους στόχους που έχουν τεθεί στο Πρόγραμμα Σταθερότητας», χωρίς να δώσει απάντηση στο αίτημα για νέο debate στη μακροσκελή του ανακοίνωση. ► Στην τηλεμαχία που έγινε πριν από τις κάλπες του Μαΐου, ο Κυρ. Μητσοτάκης βρέθηκε σε δύσκολη θέση στο θέμα των παρακολουθήσεων, χαρακτηρίζοντας μάλιστα για πρώτη φορά τις υποκλοπές ως «σκάνδαλο». "
efsyn.gr,https://www.efsyn.gr/politiki/392509_agnostos-h-foroi-foroi-foroi,ΠΟΛΙΤΙΚΗ,"Άγνωστος Χ: Φόροι, φόροι, φόροι",, Δημήτρης Κουκλουμπέρης ,"Στο σημερινό επεισόδιο ασχολούμαστε με τα φορολογικά προγράμματα των κομμάτων και μοιραζόμαστε τις απορίες μας για όσα ακούγονται περί φορομπηχτικής πολιτικής, φορολογικής δικαιοσύνης, κρυφής ατζέντας και μαρτυριάρηδων.  © Ηχοληψία/μιξάζ: Αντώνης Παπαβομβολάκης (Music Row Studio) ® Η ΕΦΗΜΕΡΙΔΑ ΤΩΝ ΣΥΝΤΑΚΤΩΝ ► Ακούστε όλα τα podcast της «Εφημερίδας των Συντακτών» στις πλατφόρμες Spotify, Google και Apple"
efsyn.gr,https://www.efsyn.gr/politiki/392501_diplo-minyma-tsipra-pro-ton-eklogon-toy-ioyni,ΠΟΛΙΤΙΚΗ,Διπλό μήνυμα Τσίπρα προ των εκλογών του Ιούνη,2023-06-05 13:21, efsyn.gr ,"Πυκνώνει τις εμφανίσεις του ο πρόεδρος του ΣΥΡΙΖΑ-Π.Σ. ενώ σήμερα έκανε γνωστές τις περιφέρειες που θα είναι υποψήφιος. Ο Αλέξης Τσίπρας θέλει να ρίξει ιδιαίτερο βάρος στις λαϊκές γειτονιές αλλά και στην Κρήτη. Σύμφωνα με πηγές του ΣΥΡΙΖΑ – ΠΣ ο Αλέξης Τσίπρας επιλέγει πέραν της Α΄ Πειραιά να είναι υποψήφιος και στο Ρέθυμνο για να στηρίξει την εκλογή του Ανδρέα Ξανθού. Ταυτόχρονα όμως αποτελεί και ισχυρή συμβολική κίνηση η προσωπική του συμμετοχή στη μάχη της Κρήτης που στην πρόσφατη εκλογική αναμέτρηση βάφτηκε «μπλε». Οι ίδιες πηγές αναφέρουν πως πρόεδρος του ΣΥΡΙΖΑ-Π.Σ. σχεδιάζει να μεταβεί στη Κρήτη επί τριήμερο καθώς και άλλη μια φορά για την τελική συγκέντρωση την τελευταία εβδομάδα. Ισχυρό συμβολισμό έχει και η τρίτη επιλογή του Αλέξη Τσίπρα να επιλέξει τον Δυτικό τομέα της Αθήνας, μια περιοχή δηλαδή λαϊκών στρωμάτων που παραδοσιακά αποτελούσε τη κυρία δεξαμενή του ΣΥΡΙΖΑ-Π.Σ., και τώρα θέτει ως βασικό στόχο να επαναπροσεγγίσει. Ο πρόεδρος του ΣΥΡΙΖΑ-Π.Σ., στις εκλογές του Μαΐου ήταν υποψήφιος στις Σέρρες, την περιφέρεια Δωδεκανήσων και την Α’ Πειραιά. Με συμβολισμούς συνοδεύτηκε και η επίσκεψη του Αλέξη Τσίπρα, στο Κέντρο Προστασίας Δασών και Φυσικού Περιβάλλοντος Βύρωνα, στον Υμηττό. Με αφορμή την Ημέρα Περιβάλλοντος ο πρόεδρος του ΣΥΡΙΖΑ-Π.Σ. έστειλε ξεκάθαρο μήνυμα προστασίας του φυσικού πλούτου με την απαραίτητη υποσημείωση πως «η πράσινη μετάβαση πρέπει να είναι δίκαιη μετάβαση». Ο Αλέξης Τσίπρας κάλεσε να συνειδητοποιήσουμε ότι «η κλιματική κρίση είναι εδώ και θα παραμείνει» τονίζοντας πως «οφείλουμε να προσαρμόσουμε τις πολιτικές μας σε μια κατεύθυνση κλιματικής ουδετερότητας». Έκρινε πως «είναι δυστύχημα που καθ’ όλη την περίοδο της προεκλογικής περιόδου για τις εκλογές της 21ης του Μάη δεν άνοιξε αυτή η συζήτηση. Δεν άνοιξε η συζήτηση ίσως για το πιο κρίσιμο θέμα της επόμενης ημέρας, του αύριο για τον τόπο μας αλλά και για τον πλανήτη». Έκρινε πως είναι κρίσιμο για τα κόμματα να αναδείξουν τις θέσεις και τις προτάσεις τους και θεώρησε κρίσιμο να ληφθούν άμεσα μέτρα και παρεμβάσεις στην κατεύθυνση της πράσινης μετάβασης, διότι «η πράσινη μετάβαση πρέπει να είναι δίκαιη μετάβαση. Η πράσινη μετάβαση δεν πρέπει να οδηγήσει ούτε σε ενεργειακή φτώχεια ούτε βεβαίως και σε διεύρυνση των ανισοτήτων»."
efsyn.gr,https://www.efsyn.gr/politiki/392499_bromiki-epithesi-poy-stoheyei-stin-eklogiki-anakatalipsi-tis-rodopis,ΠΟΛΙΤΙΚΗ,«Bρώμικη επίθεση» που στοχεύει στην «εκλογική ανακατάληψη της Ροδόπης»,2023-06-05 12:52, efsyn.gr ,"Με το «γαλάζιο» σύστημα να επιλέγει να παίξει παιχνίδια επικίνδυνων ισορροπιών με διαχρονικά εθνικά θέματα ο Νίκος Φίλης λέει όχι στην «επικίνδυνη δεξιά παντοδυναμία και σε μια ακροδεξιά που θα δρα όλο και πιο ανενόχλητη». Το έναυσμα για τη νέα σπέκουλα έδωσε ο ίδιος ο Κυριάκος Μητσοτάκης, ο οποίος έστριψε… ακροδεξιά εκτοξεύοντας βέλη κατά του ΣΥΡΙΖΑ και ισχυριζόμενος ότι στη Ροδόπη, τη μοναδική περιφέρεια που δεν κέρδισε το κόμμα του στις εκλογές, υπήρξε ξεκάθαρη παρέμβαση του τουρκικού προξενείου. «Ενθαρρυμένη από το εκλογικό αποτέλεσμα η Ν.Δ. και τα στελέχη της βγάζουν στην επιφάνεια το πραγματικό τους πρόσωπο. Εκείνο του κοινωνικού αυτοματισμού και της ανθρωποφαγίας, χαρακτηρίζοντας ''ντεμοντέ'' τις αγωνίες για τους πλειστηριασμούς και τα εργατικά ατυχήματα. Μαζί, και το άλλο πρόσωπο: του επικίνδυνου τουρκοφαγικού εθνικισμού απέναντι στους μουσουλμάνους βουλευτές του ΣΥΡΙΖΑ-ΠΣ. Μάλιστα, αυτή η επίθεση απέναντι στο σύντροφό μας Οζγκιούρ Φερχάτ (Ferhat Özgür) στη Ροδόπη, καθοδηγείται από τον ίδιο τον Μητσοτάκη και τον εκπρόσωπο της ΝΔ Σκέρτσο και έχει καθαρά εμφυλιοπολεμικό χαρακτήρα» σημειώνει το έμπειρο στέλεχος της Αριστεράς και υποψήφιος βουλευτής. Την Κυριακή τη σκυτάλη πήρε ο Άκης Σκέρτσος, ο οποίος στοχοποίησε τον μειονοτικό βουλευτή Φερχάτ Οζγκιούρ, υποστηρίζοντας ότι η επιλογή του «υιοθετεί την πιο ακραία τουρκική προπαγάνδα». Ο «σκληρά αντιδραστικός λόγος και κυπατζίδικοι - ασφαλίτικοι ισχυρισμοί απέναντι στον σ. Οζγκιούρ, σημαίνουν επιδίωξη κρίσης και όξυνσης στις σχέσεις της Ελλάδας με τη μουσουλμανική μειονότητα. Σημαίνουν υποδαύλιση εθνοτικού μίσους και ''βούτυρο'' στο ψωμί της τουρκικής ηγεσίας να εγείρει ζητήματα σχετικά με τη μειονότητα», σημειώνει ο Νίκος Φίλης και αναρωτιέται: Αυτό θέλει η ΝΔ; Αυτό θέλει ο κ. Μητσοτάκης; απαντώντας ο ίδιος, «δυστυχώς, η απάντηση είναι ΝΑΙ». Το έμπειρο στέλεχος της Αριστεράς καταλήγει: «Όσες και όσοι ταλαντεύονται ακόμα ή αναρωτιούνται τι μας περιμένει αν η ΝΔ αναδειχθεί παντοδύναμη κυβέρνηση, ας παραδειγματιστούν από αυτή τη βρώμικη επίθεση, που στοχεύει στην εκλογική ανακατάληψη της Ροδόπης. Κι ας υψώσουν δημοκρατικό ανάχωμα με τη ψήφο τους στον ΣΥΡΙΖΑ-ΠΣ παντού. Στη Ροδόπη και σε όλη την Ελλάδα». Ήδη η Κουμουνδούρου έχει δώσει ξεκάθαρες απαντήσεις για το ζήτημα, καλώντας τον Κυριάκο Μητσοτάκη και τη Νέα Δημοκρατία «να βάλουν φρένο στην αλαζονεία τους και να μην παίζουν το επικίνδυνο χαρτί της στοχοποίησης και του διχασμού Ελλήνων πολιτών, υποτιμώντας κατάφωρα τη δημοκρατική ψήφο των μελών της μουσουλμανικής μειονότητας»."
efsyn.gr,https://www.efsyn.gr/politiki/392497_kke-gia-tin-pagkosmia-mera-periballontos,ΠΟΛΙΤΙΚΗ,To KKE για την Παγκόσμια Μέρα Περιβάλλοντος,2023-06-05 12:26, efsyn.gr ,"«Η Παγκόσμια Μέρα Περιβάλλοντος φέρνει ακόμη πιο επιτακτικά στο προσκήνιο το δίλημμα 'τα κέρδη τους ή οι ζωές μας'. Ο γιορτασμός αυτής της ημέρας δεν έχει καμία απολύτως σχέση με την υποκρισία των επιτελείων του συστήματος, των ιμπεριαλιστικών οργανισμών και των πολιτικών εκπροσώπων τους, που για ακόμη μία χρονιά χύνουν 'κροκοδείλια δάκρυα' για την υποβάθμιση του περιβάλλοντος, ενώ είναι οι ίδιοι που την προκαλούν» επισημαίνει το ΚΚΕ σε ανακοίνωσή του. «Είναι χαρακτηριστικό ότι οι παραπάνω πρωταγωνιστούν αυτή τη στιγμή στη συνέχιση, κλιμάκωση και επέκταση του ιμπεριαλιστικού πόλεμου ΝΑΤΟ και Ρωσίας στην Ουκρανία, ενώ γνωρίζουν ότι ο πόλεμος επιφέρει την πιο μεγάλη καταστροφή του περιβάλλοντος. Είναι οι ίδιοι που εντείνουν τη ληστρική εκμετάλλευση του Περιβάλλοντος. Είναι οι ίδιοι που το μετατρέπουν σε πεδίο κερδοφόρων επενδύσεων για τα υπερσυσσωρευμένα κεφάλαια, αλλά και σε ευκαιρία για να 'εμπορευθούν' και τη διαχείριση περιβαλλοντικών προβλημάτων, τα οποία γεννά το ίδιο το καπιταλιστικό σύστημα και η πολιτική τους. Αυτή τη στρατηγική της ΕΕ για το περιβάλλον, την 'Ευρωπαϊκή Πράσινη Συμφωνία' προωθούν αποφασιστικά και εξειδικεύουν στην Ελλάδα, ΝΔ, ΣΥΡΙΖΑ, ΠΑΣΟΚ, ΜΕΡΑ25, αλλά και τα υπόλοιπα κόμματα του συστήματος. Την ίδια ώρα, η ΕΕ βαφτίζει 'πράσινο' το υγροποιημένο φυσικό αέριο (LNG) και την πυρηνική ενέργεια, ενώ στο όνομα της προστασίας του περιβάλλοντος, γενικεύει την πολιτική της εμπορευματοποίησης» προστίθεται στην αναοίνωση. «Όλες οι αστικές κυβερνήσεις στην Ελλάδα, συνέβαλλαν για να 'απελευθερωθούν' τα επιχειρηματικά σχέδια των ομίλων από κάθε ουσιαστικό έλεγχο, με τις fast track διαδικασίες προς όφελος κυρίως του κατασκευαστικού, τουριστικού κεφαλαίου και των 'πράσινων' ομίλων. Την ίδια ώρα τα εργατικά - λαϊκά στρώματα βάζουν βαθιά το χέρι στην τσέπη, πληρώνουν το βαρύ κόστος της 'πράσινης μετάβασης', ενώ οι μεγάλοι κερδισμένοι είναι οι 'πράσινοι επενδυτές' της απελευθερωμένης ενέργειας, οι όμιλοι παραγωγής 'πράσινου' εξοπλισμού, υποδομών και εμπορευμάτων» σημειώνει, μεταξύ άλλων, το ΚΚΕ. «Την ίδια στιγμή η περιβόητη 'αναβάθμιση' της πολιτικής προστασίας, με τη δημιουργία αρμόδιου υπουργείου, αποδεικνύεται χωρίς αντίκρυσμα» προσθέτει η ανακοίνωση, αναφέροντας, ότι δεν έχουν εξασφαλιστεί οι προϋποθέσεις αντιπυρικής και αντιπλημμυρικής προστασίας, ενώ ταυτόχρονα «η Πυροσβεστική και η Δασική υπηρεσία υποχρηματοδοτούνται και παραμένουν υποστελεχωμένες, καλύπτοντας κατά μέσο όρο το 30% των αναγκών σε προσωπικό όλων των κατηγοριών, ενώ τα μέσα, ιδιαίτερα τα επίγεια, είναι το 1/3 των αναγκαίων». «Η πραγματική διέξοδος για το λαό βρίσκεται σε μια ριζικά ανώτερη μορφή οργάνωσης της οικονομίας και της κοινωνίας: Την εργατική εξουσία, με το ξερίζωμα του καπιταλιστικού κέρδους. Στο σοσιαλισμό λαμβάνονται υπόψη συνδυασμένα οι επιπτώσεις κάθε δραστηριότητας στο περιβάλλον και οι συνολικές ανάγκες του λαού» τονίζει το κόμμα στην ανακοίνωσή του και προσθέτει: «Το ΚΚΕ βρίσκεται σταθερά και ουσιαστικά στην πρώτη γραμμή του αγώνα για να ανοίξει ο δρόμος για αυτή τη διέξοδο, στοχεύοντας τον πραγματικό αντίπαλο που καταστρέφει το περιβάλλον και ύστερα εμπορεύεται την 'προστασία του'. Το ΚΚΕ μπαίνει μπροστά ενάντια την εκμετάλλευση του Περιβάλλοντος, ενάντια σε κάθε σχέδιο και πολιτική της άρχουσας τάξης και των κυβερνήσεών της, που επιδεινώνει και υποβαθμίζει το περιβάλλον, ενάντια στην εμπορευματοποίηση του νερού και των δασών, ενάντια στην - πανάκριβη για το λαό αλλά κερδοφόρα για τους ομίλους - 'πράσινη' ενέργεια. Βρίσκεται σταθερά μπροστά στον αγώνα για τα οξυμένα προβλήματα και στο δυνάμωμα της πάλης ενάντια στις αντιλαϊκές κατευθύνσεις της ΕΕ και του κεφαλαίου που βρίσκονται απέναντι στις δικές τους ανάγκες». Στις 25 Ιούνη, πολλοί περισσότεροι μπορούν και πρέπει να κάνουν το επόμενο βήμα, για να βγει πολύ πιο δυνατό το ΚΚΕ, απέναντι στη νέα κυβέρνηση της ΝΔ και στην κάλπικη αντιπολίτευση ΠΑΣΟΚ, ΣΥΡΙΖΑ και λοιπών που θα προωθούν από κοινού την αντιλαϊκή πολιτική της 'πράσινης μετάβασης' και την υποβάθμιση του περιβάλλοντος χάριν της κερδοφορίας των ομίλων» καταλήγει η ανακοίνωση του ΚΚΕ."
efsyn.gr,https://www.efsyn.gr/politiki/392490_arnitikos-sto-test-koronoioy-o-kyriakos-mitsotakis,ΠΟΛΙΤΙΚΗ,Αρνητικός στο τεστ κορονοϊού ο Κυριάκος Μητσοτάκης,2023-06-05 11:04, efsyn.gr ,"Σύντομο το πέρασμα της νόσο στον πρόεδρο της Νέας Δημοκρατίας που βρέθηκε θετικός την Παρασκευή (02/06). Ο Κυριάκος Μητσοτάκης, με ανάρτησή του στον προσωπικό του λογαριασμό στο Instagram, έκανε γνωστό πως σήμερα (05/06) το τεστ που έκανε βγήκε αρνητικό. Ο κορονοϊός στέρησε από τον πρόεδρο της Ν.Δ. την περιοδεία του σε Θεσσαλονίκη και Χαλκιδική, καθώς και το διήμερο με τον γιο του και συνεργάτες στο Άγιον Όρος."
efsyn.gr,https://www.efsyn.gr/politiki/392488_oi-perifereies-poy-epilegei-na-einai-ypopsifios-o-al-tsipras,ΠΟΛΙΤΙΚΗ,Οι περιφέρειες που επιλέγει να είναι υποψήφιος ο Αλ. Τσίπρας,2023-06-05 10:46, efsyn.gr ,"Ιδιαίτερο βάρος στις λαϊκές γειτονιές αλλά και στην Κρήτη, το μήνυμα των επιλογών του Αλέξη Τσίπρα για τις περιφέρειες που θα κατέβει υποψήφιος στις εκλογές της 25ης Ιουνίου. Σύμφωνα με πηγές του ΣΥΡΙΖΑ – ΠΣ ο Αλέξης Τσίπρας επιλέγει πέραν της Α΄ Πειραιά να είναι υποψήφιος και στο Ρέθυμνο για να στηρίξει την εκλογή του Ανδρέα Ξανθού. Ταυτόχρονα όμως αποτελεί και ισχυρή συμβολική κίνηση η προσωπική του συμμετοχή στη μάχη της Κρήτης που στην πρόσφατη εκλογική αναμέτρηση βάφτηκε «μπλε». Οι ίδιες πηγές αναφέρουν πως πρόεδρος του ΣΥΡΙΖΑ-Π.Σ. σχεδιάζει να μεταβεί στη Κρήτη επί τριήμερο καθώς και άλλη μια φορά για την τελική συγκέντρωση την τελευταία εβδομάδα. Ισχυρό συμβολισμό έχει και η τρίτη επιλογή του Αλέξη Τσίπρα να επιλέξει τον Δυτικό τομέα της Αθήνας, μια περιοχή δηλαδή λαϊκών στρωμάτων που παραδοσιακά αποτελούσε τη κυρία δεξαμενή του ΣΥΡΙΖΑ-Π.Σ., και τώρα θέτει ως βασικό στόχο να επαναπροσεγγίσει. Ο πρόεδρος του ΣΥΡΙΖΑ-Π.Σ., στις εκλογές του Μαΐου ήταν υποψήφιος στις Σέρρες, την περιφέρεια Δωδεκανήσων και την Α’ Πειραιά."
efsyn.gr,https://www.efsyn.gr/stiles/apopseis/392481_gia-tin-ypopsifiotita-moy-stin-eyboia-animera-tis-pagkosmias-imeras,ΑΠΟΨΕΙΣ,Για την υποψηφιότητα μου στην Εύβοια… ανήμερα της Παγκόσμιας Ημέρας Περιβάλλοντος,2023-06-05 09:10, Βασιλική Γραμματικογιάννη* ,"Κάθε άνθρωπος έχει στη ζωή του μια ηθική πυξίδα. Ένα σύνολο αρχών που τον κατευθύνουν. Αρχές που ενσταλάγχθηκαν μέσα του από την οικογένεια, τη θρησκεία, την κοινωνία και τις εμπειρίες του. Ωστόσο έρχονται κάποιες στιγμές στη ζωή μας που οι αρχές αυτές γίνονται διαπραγματεύσιμες. Το ΕΓΩ αρχίζει να ψιθυρίζει μέσα στο μυαλό μας για τις ευκαιρίες που πρέπει να εκμεταλλευτούμε, να επιχειρεί να κατευθύνει τις επιλογές μας, να μας θυμίζει πόσο σπουδαίοι και μοναδικοί είμαστε. Και όσο αφήνουμε τους ψιθύρους να δυναμώνουν, τόσο τους ακούμε πιο έντονα και τους επιτρέπουμε να μας οδηγούν. Τους επιτρέπουμε να μας απομονώνουν από την κοινωνία και να μας αποσπούν από το σκοπό μας και τις αρχές μας. Σε μια τέτοια κατάσταση, σε ένα τέτοιο δίλημμα βρέθηκα ως συνεπικεφαλής της Συμμαχίας Πράσινο & Μωβ. Είθιστε οι αρχηγοί των κομμάτων ή οι συνεπικεφαλής -όπως έχουν τα ΠΡΑΣΙΝΑ κόμματα σε όλη την Ευρώπη- να καταλαμβάνουν τις μεγαλύτερες περιφέρειες της χώρας. Στις πρώτες εκλογές, που δυστυχώς το Π&Μ απορρίφθηκε από τον Άρειο Πάγο -με τη γνωστή ιστορία του «κουμπιού», συμμετείχα στην Α’ Αθήνας, χωρίς τα προνόμια του νόμου αλλά επιλέγοντας να δώσω τη μάχη του σταυρού στο πλευρό των συνυποψηφίων μου. Στις εκλογές όμως της 25ης Ιουνίου, που γίνονται με λίστα, βρέθηκα μπροστά στο δίλημμα… να επιλέξω να είμαι πρώτη στην Α’ Αθήνας -την περιοχή που γεννήθηκα, μεγάλωσα, δραστηριοποιούμαι, ζω και αγαπώ, την περιφέρεια με τη μεγαλύτερη αίγλη αλλά και με τις περισσότερες πιθανότητες να εκλεγώ αν το κόμμα μου μπει στη Βουλή- ή να επιλέξω μια περιφέρεια που αντιμετωπίζει έντονα περιβαλλοντικά και κοινωνικά προβλήματα, και θα έχω την ευκαιρία να δουλέψω για το περιβάλλον που τόσο αγαπώ, σε μια περιφέρεια που θα με κρατήσει πιστή στις αρχές μου και θα σηματοδοτήσει ότι στον πράσινο χώρο δεν είμαστε μόνο λόγια και δηλώσεις αλλά συνεπείς με αυτά που πρεσβεύουμε; Μετά από σκέψη αλλά και πισωγυρίσματα -και πριν πατηθεί το τελικό κουμπί- αποφάσισα να κάνω αυτό που λέει η καρδιά μου… και αυτό που επιτάσσει η συνείδηση μου. Έθεσα υποψηφιότητα στην πολύπαθη Εύβοια και ένιωσα πολύ χαρούμενη. Γιατί τα δάση της Εύβοιας λένε μια ιστορία. Λένε την ιστορία της χαμένης ομορφιάς της χώρας μας. Τα απανθρακωμένα τοπία της, λένε την ιστορία των κατεστραμμένων οικοσυστημάτων και των διαλυμένων θεσμών. Η μαυρίλα από τη τέφρα στο έδαφος της Βόρειας Εύβοιας λέει ιστορίες από προηγούμενα εγκαύματα της χώρας μας, που δεν επουλώθηκαν αλλά καλύφθηκαν κάτω από το μπετό της παράνομης δόμησης. Τα αποψιλωμένα βουνά της Νότιας Εύβοιας και οι θηριώδεις ανεμογεννήτριες λένε την ιστορία μιας χώρας προτεκτοράτο. Τα εγκαταλελειμένα λατομεία λένε την ιστορία μιας χώρας σημαδεμένης, πληγωμένης και γεμάτη μπαλώματα. Ολόκληρη η Εύβοια λέει την ιστορία της Ελλάδας. Μιας χώρας που μέσα στα αποκαΐδια ,αλλά κάτω από τον ηλιόλουστο ουρανό της, θρηνεί την εγκατάλειψη της υπαίθρου της, θρηνεί την εγκατάλειψη από τους νέους της, θρηνεί την απώλεια των τοπίων της, θρηνεί που όλα είναι μαύρα σαν το κάρβουνο. Ακόμη και η ψυχολογία των ανθρώπων της… Μπορώ όμως να κοιτάξω και να πάρω δύναμη από το γαλάζιο του ουρανού και της θάλασσας και να πω: “Λοιπόν, ξέρεις αυτό αλλάζει. Η Εύβοια θα αναγεννηθεί, στα καμμένα θα ξαναυπάρξει ζωή. Οι πληγές της θα επουλωθούν, κι εγώ δεσμεύομαι ότι θα δουλέψω γι’ αυτό”. Σήμερα Παγκόσμια Ημέρα Περιβάλλοντος ανακοινώνω την υποψηφιότητα μου στην Εύβοια και τη δέσμευση μου στους κατοίκους της για μια στιβαρή και ανθεκτική Εύβοια. Μια Εύβοια που θα αναγεννηθεί και θα εμπνεύσει και την υπόλοιπη Ελλάδα. Μια Εύβοια που στις 25 Ιουνίου τελειώνει με το θρήνο και στις 26 δεν γκρινιάζει, αλλά απαιτεί και διεκδικεί μέσα στο Κοινοβούλιο. Απαιτεί αυτά που πραγματικά αξίζει για να αναγεννηθεί και να διατηρηθεί. Να διατηρηθεί η φύση της ανέπαφη, να διατηρηθεί η παραγωγή της, τα μελίσσια της, οι καλλιέργειες της, τα ρετσίνια της, ο τουρισμός της. Να διατηρηθεί ο πλούτος της για τους κατοίκους της και όχι για τα αρπακτικά. * Η Βασιλική Γραμματικογιάννη είναι δημοσιογράφος περιβαλλοντικών θεμάτων στην ΕφΣυν και συνεπικεφαλής της συμμαχίας Πράσινο & Μωβ."
efsyn.gr,https://www.efsyn.gr/politiki/392466_kampanaki-kindynoy-gia-mia-kybernisi-laikiston-me-grabata,ΠΟΛΙΤΙΚΗ,Καμπανάκι κινδύνου για μια κυβέρνηση λαϊκιστών με γραβάτα,2023-06-04 21:18, efsyn.gr ,"Φωτογραφία Αρχείου Σφοδρή επίθεση κατά της Νέας Δημοκρατίας και του Κυριάκου Μητσοτάκη έκανε από τη Ρόδο ο πρόεδρος του ΠΑΣΟΚ-Κινήματος Αλλαγής, Νίκος Ανδρουλάκης, που τόνισε ότι το ΠΑΣΟΚ «είναι ο γνήσιος αντίπαλος της Ν.Δ. Κατηγόρησε μάλιστα τον πρόεδρο της Νέας Δημοκρατίας για «περιφρόνηση της νοημοσύνης του ελληνικού λαού». Ο Νίκος Ανδρουλάκης τόνισε ότι το ΠΑΣΟΚ σε λίγα χρόνια θα είναι ξανά ο ισχυρός αντίπαλος της Νέας Δημοκρατίας και η πραγματική εναλλακτική προοδευτική παράταξη που χρειάζεται η χώρα, ενώ αναφερόμενος στην ομιλία του στην οικονομία και τους μισθούς, υπογράμμισε ότι οι μισθοί αυξάνονται μόνο ονομαστικά και πως τα εισοδήματα θα μειωθούν το 2023 με τις όποιες συνέπειες έχει αυτό για τους εργαζόμενους και τη μεσαία τάξη. «Όλα τα στοιχεία δείχνουν τη φτωχοποίηση του ελληνικού λαού» σημείωσε, επισημαίνοντας ότι στην Πορτογαλία, μια χώρα που είχε αντίστοιχα δεδομένα με την Ελλάδα, τα αποτελέσματα ήταν διαφορετικά. «Κρούω τον κώδωνα του κινδύνου σε μια κυβέρνηση λαϊκιστών με γραβάτες, που περιφρονεί τη νοημοσύνη του ελληνικού λαού και τα πραγματικά προβλήματά του, αυξάνοντας καθημερινά τις ανισότητες εις βάρος της μεσαίας τάξης» είπε. Αναφερόμενος στην πολιτική διαμάχη που έχει ξεσπάσει μεταξύ ΠΑΣΟΚ και Νέας Δημοκρατίας για τους φόρους, τόνισε ότι η Ν.Δ. υπηρετεί τους λίγους εις βάρος των πολλών και εξήγησε για μια ακόμη φορά ότι η φορολόγηση που ζητά το ΠΑΣΟΚ-ΚΙΝΑΛ αφορά τα μερίσματα και όχι τα κέρδη των επιχειρήσεων, σημειώνοντας ότι η κυβέρνηση Μητσοτάκη υπερασπίζεται τα συμφέροντα των λίγων. «Η αγωνία τους δεν είναι η μεσαία τάξη, αλλά οι ελάχιστοι που τους στηρίζουν» τόνισε. Ασκώντας κριτική και κατά του ΣΥΡΙΖΑ υποστ ότι άλλαξε τη στάση του για τη φορολόγηση των υπερκερδών και των μερισμάτων. «Αποδεικνύεται περίτρανα ποιοι έχουν σταθερές θέσεις και ποιοι είναι οι χορηγοί της Νέας Δημοκρατίας και είναι οι υπεύθυνοι που πήρε 40% ο κ. Μητσοτάκης» πρόσθεσε. Ο πρόεδρος του ΠΑΣΟΚ - Κινήματος Αλλαγής επανέλαβε ότι το ΠΑΣΟΚ είναι ο γνήσιος αντίπαλος της Νέας Δημοκρατίας, εξηγώντας τις θέσεις του κόμματός τους για αλλαγές στο ΦΠΑ, στο αφορολόγητο των γονικών παροχών και τη μείωση των έμμεσων φόρων. «Η αντιπολίτευση του ΠΑΣΟΚ θα τους βάλει τα δύο πόδια σε ένα παπούτσι, γιατί λέμε τα πράγματα με το όνομά τους» είπε χαρακτηριστικά."
efsyn.gr,https://www.efsyn.gr/politiki/392457_antepithesi-syriza-ps-kata-ton-fake-news-gia-tin-kostologisi-ton-programmaton,ΠΟΛΙΤΙΚΗ,Αντεπίθεση ΣΥΡΙΖΑ-ΠΣ κατά των fake news για την κοστολόγηση των προγραμμάτων,2023-06-04 19:15, efsyn.gr ,"Θανάσης Θεοχαρόπουλος και Έφη Αχτσιόγλου Διπλή επίθεση κατά της Νέας Δημοκρατίας και του εκπροσώπου Τύπου Άκη Σκέρτσου, αλλά και του δημοσιογράφου Γιώργου Αυτιά, για διακίνηση ψευδών ειδήσεων τόσο για την κοστολόγηση των προγραμμάτων Νέας Δημοκρατίας και ΣΥΡΙΖΑ-ΠΣ, αλλά και για τους ανυπόστατους ισχυρισμούς ότι το πρόγραμμα της Ν.Δ. έχει κατατεθεί στο Μεσοπρόθεσμο Πρόγραμμα και έχει εγκριθεί από την Κομισιόν. Έφη Αχτσιόγλου και Θανάσης Θεοχαρόπουλος επισημαίνουν μια σειρά από fake news που διακινούνται και χρησιμοποιούνται ως επιχειρήματα από τα στελέχη της Νέας Δημοκρατίας στην προσπάθειά τους να πείσουν τους πολίτες να την ψηφίσουν. Την αρχή της διακίνησης αυτών των πληροφοριών είχε κάνει, με την υπογραφή του Γιώργου Αυτιά η εφημερίδα «Απογευματινή» προ των εκλογών της 21ης Μαΐου, με δημοσίευμα που διαψεύστηκε από την ίδια την Ευρωπαϊκή Επιτροπή, ενώ ο δημοσιογράφος του ΣΚΑΪ επανέλαβε τους ίδιους ισχυρισμούς και από την τηλεοπτική συχνότητα του σταθμού, το πρωί της Κυριακής. Η Έφη Αχτσιόγλου, υποψήφια στον Δυτικό Τομέα Αθηνών και τομεάρχης Οικονομικών του ΣΥΡΙΖΑ-Προοδευτική Συμμαχία, σε συνέντευξή της στον ραδιοφωνικό σταθμό «Real FM 97,8», μίλησε για «επικοινωνιακή “φούσκα”», η οποία όπως τόνισε «έσκασε με την άρνηση της ΝΔ να υπάρξει από κοινού προσφυγή σε ανεξάρτητο φορέα για να κοστολογηθούν τα προγράμματά μας. Το έλεγαν τόσο καιρό και όταν ο Αλέξης Τσίπρας τους είπε “πάμε” είπαν “όχι τώρα δεν πάμε”. Αυτή η επικοινωνιακή “φούσκα” τελείωσε. Η ΝΔ αρνήθηκε και την από κοινού προσφυγή, αρνήθηκε και το debate προκειμένου να υπάρξει συζήτηση επί των προγραμμάτων των δύο κομμάτων». Αναφέρθηκε ειδικά στον Άκη Σκέρτσο, τον οποίο κατηγόρησε ότι λέει «ένα πάρα πολύ χοντρό ψέμα, ότι τάχα το προεκλογικό πρόγραμμα της ΝΔ είναι ενταγμένο στο Μεσοπρόθεσμο και έχει κοστολογηθεί και εγκριθεί από την Κομισιόν. Είναι ψέμα, το προεκλογικό πρόγραμμα της ΝΔ δεν είναι ενταγμένο στο Μεσοπρόθεσμο και αυτό προκύπτει από το ίδιο το Μεσοπρόθεσμο, αλλά και από την ανακοίνωση του υπουργείου Οικονομικών η οποία το λέει ρητά». Η Έφη Αχτσιόγλου επισήμανε ότι «τα προγράμματα των πολιτικών κομμάτων πρέπει να κρίνονται από τους πολίτες στις πραγματικές τους διαστάσεις και στο πραγματικό τους περιεχόμενο. Επί αυτών οι πολίτες να αποφασίζουν και όχι πάνω σε διαστρεβλώσεις και fake news», σημειώνοντας ότι «το πρόγραμμα του ΣΥΡΙΖΑ είναι συγκεκριμένο. Μιλάει για την προστασία της πρώτης κατοικίας από τους πλειστηριασμούς, για την ενίσχυση της δημόσιας Υγείας, για ένα συγκεκριμένο πλαίσιο αύξησης των μισθών, για συλλογικές συμβάσεις εργασίας και ξεπάγωμα τριετιών. Ως τέτοιο να αξιολογηθεί από τους πολίτες, όχι με τα fake news της Ν.Δ.». Και αναφερόμενη στον πόλεμο που δέχεται ο ΣΥΡΙΖΑ ότι προτίθεται να αυξήσει συλλήβδην τη φορολόγηση τόνισε ότι «τα φορολογικά μέτρα που περιλαμβάνονται στο πρόγραμμα του ΣΥΡΙΖΑ είναι μέτρα ελάφρυνσης των πολιτών και κυρίως των ελεύθερων επαγγελματιών. Κατάργηση του τέλους επιτηδεύματος και ενιαίο αφορολόγητο στις 10.000 ευρώ για όλους. Μείωση του ΦΠΑ στα τρόφιμα και του ΕΦΚ στα καύσιμα». Και επισήμανε ότι όσον αφορά τα έσοδα, «βασικό μέτρο είναι η φορολόγηση των υπερκερδών των εταιρειών ενέργειας που σωρεύτηκαν από το καλοκαίρι του 2021 μέχρι και τα τέλη του 2022, τα οποία είναι 6 δισ. και αυτό θα φέρει στο δημόσιο ταμείο 5,5 δισ. προκειμένου να ανακατανεμηθούν σε πολιτικές οι οποίες θα ευνοήσουν τη μεγάλη κοινωνική πλειοψηφία». Μίλησε επίσης για τους έμμεσους φόρους, που πλήττουν την πλειονότητα των πολιτών, τα χαμηλά και μεσαία στρώματα, σημείωνοντας ότι «η αύξηση εσόδων μόνο από τον ΦΠΑ πέρυσι ήταν πάνω από 4 δισ. και φέτος ήδη είναι πάνω από 1 δισ. Αυτό είναι μία καθαρή αφαίμαξη τους εισοδήματος των πολιτών. Έχει γίνει μία φοροεπιδρομή διά της έμμεσης φορολογίας από τη ΝΔ, η οποία δεν μείωσε τους συντελεστές των έμμεσων φόρων σε συνθήκες υψηλού πληθωρισμού». Και τόνισε ότι αυτή η εκρηκτική αύξηση των εσόδων από τους έμμεσους φόρους δεν έχει χρησιμοποιηθεί για να ενισχυθούν η Υγεία και η Παιδεία, αλλά αντίθετα χρησιμοποιείται «για να διατηρηθεί ο φαύλος κύκλος της αισχροκέρδειας. Αυτός ο γόρδιος δεσμός πρέπει να κοπεί». Και κατέληξε ότι «είναι τρομακτική η θέση της ΝΔ ότι η μείωση του ΦΠΑ και του ΕΦΚ ευνοεί τους πλούσιους και όχι τα ευάλωτα στρώματα. Η έμμεση φορολογία επιβαρύνει κυρίως τα χαμηλά και μεσαία στρώματα γιατί αυτά δαπανούν το μεγαλύτερο μέρος του εισοδήματός τους για τα είδη πρώτης ανάγκης». Στο ίδιο πνεύμα ήταν και ανάρτηση του υποψήφιου βουλευτή του ΣΥΡΙΖΑ-ΠΣ, Θανάση Θεοχαρόπουλου, ο οποίος παραβρέθηκε το πρωί της Κυριακής στον τηλεοπτικό σταθμό ΣΚΑΪ και στην εκπομπή του Γιώργου Αυτιά, τον οποίο κατήγγειλε ότι «στον φάκελό του φαίνεται ότι κουβαλάει μόνο τα non paper της ΝΔ και όχι τις επίσημες ανακοινώσεις του Υπουργείου Οικονομικών». Ο Θανάσης Θεοχαρόπουλος κατηγόρησε τον δημοσιογράφο ότι ορισμένα χαρτιά τα οποία παρουσιάζει και δήθεν εκθέτουν την Κουμουνδούρου, δεν είναι παρά non paper της Νέας Δημοκρατίας.  «Η προπαγάνδα έχει και τα όρια της», αναφέρει ο υποψήφιος βουλευτής και σημειώνε ότι στην εκπομπή του Γιώργου Αυτιά, όπου βρέθηκε, όταν αναφέρθηκε «στην πρότασή μας για από κοινού κοστολόγηση των προγραμμάτων ΝΔ και ΣΥΡΙΖΑ – ΠΣ από ανεξάρτητο φορέα, ο εκπρόσωπος της ΝΔ είπε όχι, γιατί δήθεν η ΝΔ το έχει καταθέσει στο Πρόγραμμα Σταθερότητας. Αποδείχθηκε έτσι ότι έλεγαν ψέματα τόσο καιρό και στην πραγματικότητα δεν επιδιώκουν καμία κοστολόγηση».  Και προσθέτει πως όταν «έφερα ως επιχείρημα ότι στο Πρόγραμμα Σταθερότητας, που κατέθεσε η κυβέρνηση της ΝΔ στην Ευρωπαϊκή Ένωση, δεν εμπεριέχονται πολλά προεκλογικά μέτρα της ΝΔ και έφερα ως παράδειγμα την κατάργηση του τέλους επιτηδεύματος το αρνήθηκαν. Εκείνη τη στιγμή, ο Γιώργος Αυτιάς έδειξε κάτι χαρτιά που δήθεν μας εκθέτουν. Στον φάκελό του όμως φαίνεται ότι κουβαλάει μόνο τα non paper της ΝΔ και όχι τις επίσημες ανακοινώσεις του Υπουργείου Οικονομικών».  Και παρουσιάζοντας το Δελτίο Τύπου που δημοσίευσε το ίδιο το Υπουργείο Οικονομικών της κυβέρνησης της ΝΔ (1.5.2023), ο Θανάσης Θεοχαρόπουλος τονίζει ότι «μετά την κατάθεση του Προγράμματος Σταθερότητας, σημειώνει ότι “δεν περιλαμβάνονται τυχόν επιπρόσθετα προεκλογικά μέτρα που έχουν ανακοινωθεί” και αναφέρεται μεταξύ άλλων και στην ""κατάργηση του τέλους επιτηδεύματος""». Και προσθέτει: «Τόσο ο ΣΥΡΙΖΑ – ΠΣ πριν λίγες μέρες με την ανακοίνωσή του όσο και εγώ σήμερα είχαμε δίκαιο.  Άλλωστε δεν πέρασαν και πολλές ημέρες όταν στην ίδια εκπομπή ο κ. Σκέρτσος κουνούσε ένα αρχείο excel ως δήθεν κοστολόγηση του προγράμματος του ΣΥΡΙΖΑ – ΠΣ από το ΓΛΚ και στην συνέχεια αποδείχθηκε ότι έλεγε ψέματα. »Η συζήτηση όμως επί των προγραμμάτων δεν μπορεί να γίνει στη βάση fake news και μίας προπαγάνδας χωρίς όριο. Δικό μας χρέος να αποκαλύπτουμε τα ψέματα τους στον ελληνικό λαό». «Όσο για την Ομάδα Αλήθειας – Προπαγάνδας, που δεν θα μπορούσε να λείψει από την άμεση διακίνηση των fake news, δυστυχώς τα νέα είναι άσχημα. Στην συγκεκριμένη περίπτωση αυτός που δεν μπορεί να “μοιράσει τον σανό του ανενόχλητος” είναι η ΝΔ και ο Γιώργος Αυτιάς, καθώς το ίδιο το Υπουργείο Οικονομικών τους έχει διαψεύσει. Συνεπώς με όρους Ομάδας Αλήθειας, το Υπουργείο Οικονομικών “αφήνει παγωτό” ΝΔ, Γιώργο Αυτιά και Ομάδα Αλήθειας - Προπαγάνδας», καταλήγει.  "
efsyn.gr,https://www.efsyn.gr/politiki/kybernisi/392439_epikindyna-galazia-paihnidia-sti-rodopi-pros-agran-psifon,ΚΥΒΕΡΝΗΣΗ,Επικίνδυνα «γαλάζια» παιχνίδια στη Ροδόπη προς άγραν ψήφων,2023-06-04 14:05, efsyn.gr ,"Βλέποντας ότι το στημένο παιχνίδι με την δήθεν αύξηση φόρων δεν τραβάει και επιχειρώντας να ντριμπλάρει την πρόταση-πρόκληση του Αλέξη Τσίπρα για κοστολόγηση προγραμμάτων το «γαλάζιο» σύστημα επιλέγει να παίξει παιχνίδια επικίνδυνων ισορροπιών με διαχρονικά εθνικά θέματα. Το έναυσμα για τη νέα σπέκουλα έδωσε ο ίδιος ο Κυριάκος Μητσοτάκης, ο οποίος έστριψε… ακροδεξιά εκτοξεύοντας βέλη κατά του ΣΥΡΙΖΑ και ισχυριζόμενος ότι στη Ροδόπη, τη μοναδική περιφέρεια που δεν κέρδισε το κόμμα του στις εκλογές, υπήρξε ξεκάθαρη παρέμβαση του τουρκικού προξενείου. Την πάσα του αρχηγού του Νέας Δημοκρατίας πήραν τόσο τα φιλοκυβερνητικά ΜΜΕ όσο και ο Άκης Σκέρτσος, ο οποίος στοχοποίησε τον μειονοτικό βουλευτή Φερχάτ Οζγκιούρ, υποστηρίζοντας ότι η επιλογή του «υιοθετεί την πιο ακραία τουρκική προπαγάνδα». Παρά την ξεκάθαρη απάντηση από τον ΣΥΡΙΖΑ η μονταζιέρα της Νέας Δημοκρατίας δεν σταμάτησε και, βλέποντας ότι χτυπάει ταβάνι στα κεντρώα ακροατήρια αποφάσισε να χαϊδέψει ακροδεξιά αυτιά, με τον Γιάννη Οικονόμου να συνεχίζει και σήμερα τη σπέκουλα. Ο υποψήφιος βουλευτής και πρώην κυβερνητικός εκπρόσωπος δήλωσε σχετικά (ΣΚΑϊ) «πέρα από τις πολιτικές και κομματικές διαφορές, πρέπει να υπάρχει μια κόκκινη γραμμή - σε ό,τι αφορά στην παραδοχή όλων των κομμάτων του δημοκρατικού τόξου - να μην επιτρέπουμε την εμπλοκή στα εσωτερικά μας ξένων δυνάμεων για τους δικούς τους σκοπούς. Είναι οφθαλμοφανές ότι υπάρχει ευθεία ανάμειξη του τουρκικού προξενείου στην εκλογική διαδικασία, στη Ροδόπη, για την εκλογή ενός συγκεκριμένου υποψηφίου, με αυτά τα χαρακτηριστικά που επέλεξε ο ΣΥΡΙΖΑ. Νομίζω ότι πρέπει να επαναπροσδιορίσουν λίγο την τακτική και την οπτική τους γύρω από αυτό, όπως και σε μια σειρά από άλλα πράγματα. Μαθαίνω ότι μέσα στον ίδιο τον ΣΥΡΙΖΑ υπάρχει μια διαδικασία και μια κινητικότητα προς αυτό. Είναι απαράδεκτο να ανοίγουμε τη κερκόπορτα για παρεμβάσεις από ξένες δυνάμεις στα εσωτερικά της χώρας, πέρα και πάνω από τις δικές μας πολιτικές διαφορές. Πολύ σωστά το τοποθέτησε ο πρωθυπουργός: αυτά τα ζητήματα πρέπει να αντιμετωπίζονται με τη δέουσα υπευθυνότητα κυρίως σε περιοχές, όπως είναι η Ροδόπη». Επιχείρησε, μάλιστα, να εξηγήσει ότι το θέμα δεν άπτεται των μικροπολιτικών στόχων της Ν.Δ. λέγοντας ότι το ζήτημα δεν είναι εκλογικό και ότι η παρέμβαση του πρωθυπουργού ή ο θόρυβος, δεν έχει να κάνει με το γεγονός ότι η Ροδόπη είναι ο μοναδικός νομός σε όλη τη χώρα που κέρδισε ο ΣΥΡΙΖΑ «και ούτε βεβαίως πρέπει να ισοπεδώνουμε τα πράγματα και να λέμε ότι όλοι οι μειονοτικοί που πολιτεύονται είναι κατευθυνόμενοι από το προξενείο». Το μέγεθος της διαστρέβλωσης της πραγματικότητας, μάλιστα, είναι τόσο μεγάλο που η Νέα Δημοκρατία κατηγορεί τον ΣΥΡΙΖΑ για... εργαλειοποίηση του θέματος του μουσουλμανικού πληθυσμού της Θράκης με το βλέμμα στις εκλογές. Ακριβώς, δηλαδή, αυτό που κάνει η «γαλάζια» παράταξη. Σήμερα, μάλιστα, ο Νίκος Ρωμανός έφτασε στο σημείο να δώσει ευγενικές κατευθύνσεις προς την Κουμουνδούρου προκειμένου να βγάλει από τις εκλόγιμες θέσεις τον συγκεκριμένο υποψήφιο. Για τη σπέκουλά του, πάντως, εισέπραξε την πληρωμένη απάντηση από τον υποψήφιο βουλευτή του ΣΥΡΙΖΑ, Χρήστο Ρούκο, ο οποίος κατηγόρησε τη Νέα Δημοκρατία για πολιτική εκμετάλλευση ενός λεπτού ζητήματος, ενώ σημείωσε με νόημα ότι η υπόθεση άνοιξε επειδή υποψήφια βουλευτής της Ν.Δ. έχασε τις εκλογές στη συγκεκριμένη περιφέρεια. Ο κ. Ρούκος σημείωσε ότι στο παρελθόν έχουν υπάρξει υποψήφιοι όλων των κομμάτων, ακόμη και ο τωρινός περιφερειάρχης έχουν ανάλογες φωτογραφίες σαν εκείνη που απεικονίζει τον βουλευτή του ΣΥΡΙΖΑ σε εκδήλωση της λεγόμενης «Ένωσης Τούρκων Διδασκόντων Δ. Θράκης» Παράλληλα, ξεκαθάρισε ότι ο βουλευτής που στοχοποιήθηκε δεν έκανε ποτέ λόγο για τουρκική μειονότητα. Μουσουλμανική μειονότητα είπε και το κανάλι που έδινε τη συνέντευξη το μετάφρασε ως τουρκική. Ήδη από χθες η Κουμουνδούρου έχει δώσει ξεκάθαρες απαντήσεις για το ζήτημα, καλώντας τον Κυριάκο Μητσοτάκη και τη Νέα Δημοκρατία να βάλουν φρένο στην αλαζονεία τους και να μην παίζουν το επικίνδυνο χαρτί της στοχοποίησης και του διχασμού Ελλήνων πολιτών, υποτιμώντας κατάφωρα τη δημοκρατική ψήφο των μελών της μουσουλμανικής μειονότητας». «Απαράδεκτα και επικίνδυνα παιχνίδια Μητσοτάκη σε βάρος της ελληνικής μουσουλμανικής μειονότητας» Η ΝΔ και ο κ. Μητσοτάκης, καθοδηγούμενοι από την έπαρση και την πρωτοφανή αλαζονεία να μην ανέχονται κανένα άλλο χρώμα στον εκλογικό χάρτη, δεν διστάζουν να παίξουν ακόμη και το επικίνδυνο χαρτί της στοχοποίησης και του διχασμού Ελλήνων πολιτών, υποτιμώντας κατάφωρα την δημοκρατική ψήφο των μελών της μουσουλμανικής μειονότητας. Η αντιμετώπιση των Ελλήνων μουσουλμάνων πολιτών της Ροδόπης ως ενεργούμενα ξένης δύναμης και η αμφισβήτηση της δημοκρατικής τους βούλησης αποτελεί μια βαθιά επικίνδυνη πρακτική, που παραπέμπει στις χειρότερες στιγμές διχασμού, προσβάλει τη συνταγματική αρχή της ισονομίας και ισοπολιτείας για όλους τους πολίτες και εγκυμονεί σοβαρούς εθνικούς κινδύνους. Καλούμε τη ΝΔ να μην επιμείνει για λόγους ψηφοθηρικούς σε μια εθνικά επιζήμια στάση, προσβάλλοντας Έλληνες πολίτες επειδή υπερψήφισαν τον βουλευτή του ΣΥΡΙΖΑ-ΠΣ και όχι την υποψήφια της ΝΔ. Ας αναζητήσουν τα αίτια αυτής της επιλογής όχι σε fake news και σε φοβικά σύνδρομα, αλλά στο γεγονός ότι σε αντίθεση με τη ΝΔ, ο ΣΥΡΙΖΑ-ΠΣ έχει σαφείς προγραμματικές θέσεις και έχει ασκήσει ξεκάθαρες πολιτικές για τις αναγκαίες δημοκρατικές μεταρρυθμίσεις στη Θράκη και πάντοτε απέναντι σε απαράδεκτες παρεμβάσεις της Τουρκίας στα εσωτερικά μας. Και αν δεν μπορούν αυτό να το κατανοήσουν, ας καταλάβουν τουλάχιστον το αυτονόητο: ότι το μόνο που καταφέρνουν με το διχασμό της μειονότητας και της τοπικής κοινωνίας στο σύνολό της, είναι να εξυπηρετούν τα σχέδια της Τουρκίας και του Τούρκου Προέδρου.​      "
efsyn.gr,https://www.efsyn.gr/politiki/antipoliteysi/392441_d-koytsoympas-kke-tha-mpei-perissotero-mprosta-stin-diekdikisi-ton,ΑΝΤΙΠΟΛΙΤΕΥΣΗ,Δ. Κουτσούμπας: To KKE θα μπει περισσότερο μπροστά στην διεκδίκηση των γερμανικών οφειλών,2023-06-04 13:48, efsyn.gr ,"Ο Δημήτρης Κουτσούμπας βρέθηκε σήμερα στις επετειακές εκδηλώσεις που οργανώθηκαν στη Σπερχειάδαστην «Καλύβα του Στεφανή», από όπου πριν 81 χρόνια ξεκίνησε ο ένοπλος αγώνας του ΕΑΜ-ΕΛΑΣ ενάντια στους κατακτητές και η πρώτη συνάντηση του Άρη Βελουχιώτη με τους πρώτους αντάρτες πριν φύγουν για το βουνό. Ο γενικός γραμματέας της ΚΕ του Κόμματος μίλησε για τις γερμανικές οφειλές υποστηρίζοντας «ότι το ΚΚΕ δεν θα σταματήσει, αλλά θα μπει περισσότερο μπροστά από εδώ και πέρα για την διεκδίκηση των γερμανικών επανορθώσεων, των αποζημιώσεων, τόσο για το αναγκαστικό κατοχικό δάνειο, όσο και για τις τεράστιες καταστροφές που υπέστη η πατρίδα μας, οι υποδομές της, τα εγκλήματα κατά της ανθρώπινης ζωής από τα γερμανικά στρατεύματα κατοχής, αλλά και τη λεηλασία της πολιτιστικής μας κληρονομιάς. Γι' αυτό χρειάζεται πολύ πιο δυνατό ΚΚΕ, για να είναι δυνατός ο ίδιος ο λαός». Νωρίτερα, ο κ. Κουτσούμπας βρέθηκε στην Μακρακώμη, όπου συναντήθηκε με τους πολίτες και κομματικά στελέχη του ΚΚΕ στην κεντρική πλατεία. Έδειξε ενδιαφέρον να ενημερωθεί για θέματα που έχουν σχέση με τις υποδομές, την αγροτική παραγωγή και το δημογραφικό, καθώς σημειώνεται μεγάλη μείωση του πληθυσμού που κατοικεί στη Δ. Φθιώτιδα και ζήτησε την ενίσχυση του ΚΚΕ στην κάλπη για την διατήρηση της βουλευτικής έδρας στη Φθιώτιδα. Ο Δ. Κουτσούμπας είναι επικεφαλής του ψηφοδελτίου του ΚΚΕ στη Φθιώτιδα και μαζί του ήταν οι επίσης υποψήφιοι Κώστας Μπασδέκης, Ανδριάνα Μπαφούτσου, Χρήστος Πάσουλας, και Δήμητρα Γεροκούδη.  "
efsyn.gr,https://www.efsyn.gr/politiki/synenteyxeis/392268_emprakti-stirixi-tis-hrisimis-aristeras,ΣΥΝΕΝΤΕΥΞΕΙΣ,«Εμπρακτη στήριξη της χρήσιμης Αριστεράς»,2023-06-04 13:30, Ντίνα Δασκαλοπούλου ,"Ενσαρκώνει το είδος του επιστήμονα που όλοι θα θέλαμε για δάσκαλό μας. Εξαιρετικά σοβαρός και αυστηρός με την έρευνά του, αλλά γλυκός και δοτικός με τους φοιτητές του, βαθιά πολιτικά σκεπτόμενος, σε συνεχή επικοινωνία με την κοινωνία, ο καθηγητής Εργασιακών Σχέσεων, Γιάννης Κουζής, δεν κλείστηκε ποτέ στα τείχη του Πανεπιστημίου, δεν έγινε ποτέ οργανικός διανοούμενος κανενός συστήματος εξουσίας, δεν δίστασε ποτέ να πάρει ξεκάθαρη πολιτική θέση. Και Αριστερός και Ανθρωπος -και τα δύο με κεφαλαία- ο πρόεδρος του Τμήματος Κοινωνικής Πολιτικής του Παντείου Πανεπιστημίου σε αυτές τις εκλογές κατεβαίνει ως υποψήφιος στον Βόρειο Τομέα της Αθήνας με το ΜέΡΑ 25-Συμμαχία για τη Ρήξη -και το κάνει από την τελευταία τιμητική θέση του ψηφοδελτίου- ώστε να συνεχίσει έναν αγώνα που εδώ και πέντε δεκαετίες δεν εγκατέλειψε ποτέ για τον κόσμο της εργασίας, τον οποίο άλλωστε όχι μόνο μελετά επί τόσα χρόνια, αλλά και έμπρακτα στηρίζει. ● Είσαστε ένα από τα πρόσωπα-έκπληξη που ανακοίνωσε ο Γιάνης Βαρουφάκης εν όψει της δεύτερης κάλπης. Τι είναι αυτό που σας κινητοποιεί ώστε να εμπλακείτε στην πρώτη γραμμή της πολιτικής; Καταρχάς η ενεργός συμμετοχή μου στα πολιτικά δρώμενα κλείνει ήδη πέντε δεκαετίες στον χώρο της Αριστεράς, ανεξάρτητα αν αυτή παρέμενε για τους πολλούς αφανής. Η επιστημονική ενασχόλησή μου άλλωστε με τον κόσμο της εργασίας εστιάζεται σε ένα πεδίο κατεξοχήν πολιτικό. Η αποδοχή μου να συμμετέχω τιμητικά στην τελευταία θέση του ψηφοδελτίου στον βόρειο τομέα της Αθήνας με το ΜέΡΑ 25-Συμμαχία για τη Ρήξη συνιστά την πρώτη εμφανή εμπλοκή μου με την πολιτική, γιατί σε παρόμοιες προτάσεις του παρελθόντος έθετα σε προτεραιότητα τις ακαδημαϊκές υποχρεώσεις μου έναντι της παρουσίας στο υποβαθμισμένο κοινοβούλιο των κενών εδράνων και του σπανίζοντα ουσιαστικού πολιτικού λόγου. Η θετική μου ανταπόκριση αποσκοπεί όχι σε εκλογή μου, αλλά στην έμπρακτη στήριξη στην αναγκαιότητα, υπό τις διαμορφωμένες συνθήκες, της κοινοβουλευτικής παρουσίας δυνάμεων που συγκροτούν την πολιτική αυτή συμμαχία. Μια συμμαχία δυνάμεων της Αριστεράς με σταθερή συμμετοχή στους αγώνες κατά της κοινωνικής ισοπέδωσης στις περιόδους των μνημονίων, της πανδημίας, των μεταμνημονιακών πολιτικών και δεσμεύσεων που, παρά την επιμελή προσπάθεια απόκρυψής τους, αναδύονται συνεχώς στην επιφάνεια της καθημερινής ζωής. Για αυτό η επιτυχία του συμμαχικού αυτού εγχειρήματος δεν αποτελεί μόνο ένα μέσο για την αφαίρεση κρίσιμων κοινοβουλευτικών εδρών από τη Ν.Δ. Διασφαλίζει κυρίως την κοινοβουλευτική παρουσία μιας χρήσιμης δύναμης της Αριστεράς για τη στήριξη των δημοκρατικών κοινωνικών αγώνων και των ακηδεμόνευτων κινημάτων των τελευταίων χρόνων στους οποίους αδιάλειπτα συμμετείχε και αποτελεί ένα σοβαρό αντίβαρο απέναντι στην πιθανή κοινοβουλευτική παρουσία νέων σκοταδιστικών δυνάμεων. ● Τι θα σημάνει για τους εργαζόμενους το γεγονός ότι όλος ο χάρτης βάφτηκε μπλε; Ο κόσμος της εργασίας κατά την τελευταία 10ετία βιώνει σε μεγάλη κλίμακα την ισοπέδωση, ώστε συγκριτικές μελέτες να κατατάσσουν την Ελλάδα στη θλιβερή πρώτη θέση στην Ευρώπη από πλευράς επιδείνωσης των εργασιακών συνθηκών. Η νέα εργασιακή κανονικότητα, με άξονα τη χαμηλά αμειβόμενη, επισφαλή και ευέλικτη εργασία, ενισχύεται από την κυριαρχία μιας πολιτικής δύναμης με νεοφιλελεύθερο DNΑ, ώστε να συνεχιστεί περαιτέρω η απορρύθμιση στα ήδη βίαια απορρυθμισμένα εργασιακά δικαιώματα. ● Είδαμε την πληθυντική αριστερά να ηττάται σε αυτές τις κάλπες και αμέσως μετά τα μαύρα μαντάτα των δημοτικών εκλογών στην Ισπανία. Πώς ερμηνεύετε αυτά τα αποτελέσματα; Η συντριπτική νίκη των συντηρητικών δυνάμεων στην Ελλάδα, παρά τα τόσα αρνητικά πεπραγμένα της τελευταίας διακυβέρνησης, οφείλεται στην έλλειψη σοβαρής αντιπολίτευσης και αποτελεί το σταδιακό επακόλουθο της πληγής στο κοινωνικό σώμα που άνοιξε η διαχείριση του αποτελέσματος του δημοψηφίσματος του 2015. Η συνθηκολόγηση με τις νεοφιλελεύθερες επιταγές της τρόικας και η νομιμοποίηση πολιτικών και προσώπων των προηγούμενων κυβερνήσεων που οδήγησαν και εφάρμοσαν τα πρώτα μνημόνια έσπειραν το αίσθημα της ανιστόρητης ΤΙΝΑ (σ.σ. There Is No Alternative, δεν υπάρχει εναλλακτική), την παθητικότητα χωρίς ελπίδα, πλήττοντας συνολικά την Αριστερά και ωθώντας την κοινωνία στα χέρια του αυθεντικού εκφραστή του νεοφιλελεύθερου δόγματος. Βεβαίως μια τέτοια τάση δεν ελέγχεται ως προς την ταχύτητα και το εύρος που εκδηλώνεται ώστε να οδηγεί και σε εκπλήξεις, ενώ, δυστυχώς, ενισχύεται από την πολυδιάσπαση των υπόλοιπων δυνάμεων της Αριστεράς. ● Το ΜέΡΑ 25-Συμμαχία για τη Ρήξη δεν μπήκε στη Βουλή. Γιατί πιστεύετε ότι έγινε αυτό και τι μπορεί να γίνει τώρα; Το ΜέΡΑ25 βρίσκεται εκτός Βουλής παρά τη συμμαχία του με την ανασυγκροτημένη ΛΑΕ και άλλες αριστερές δυνάμεις. Αυτή η αρνητική εξέλιξη καταγράφεται παρά τη θετική κοινοβουλευτική παρουσία του με την υπεράσπιση των δημοκρατικών ελευθεριών, των κοινωνικών δικαιωμάτων και του περιβάλλοντος, την ανάδειξη των πραγματικών αιτιών σε επίκαιρα προβλήματα, την επεξεργασία και κατάθεση εναλλακτικών προτάσεων. Ωστόσο για ένα κόμμα που ήδη βρισκόταν στα όρια της κοινοβουλευτικής παρουσίας και χωρίς ιδιαίτερη πείρα σε εκλογικές αναμετρήσεις, δεν μπορεί να υποτιμηθεί η απόλυτη αποσιώπηση του κοινοβουλευτικού έργου του και κυρίως η καταιγιστική προσπάθεια δαιμονοποίησης και στρέβλωσης θέσεων με αναμφίβολα θετικό περιεχόμενο. Επίσης δεν είναι αμελητέα η απροκάλυπτη παραβίαση των κανόνων της προεκλογικής περιόδου με τον απόλυτο αποκλεισμό κοινοβουλευτικού κόμματος από τηλεοπτικά κανάλια και μέσα ενημέρωσης, των οποίων οι ιδιοκτήτες κατονομάστηκαν από βουλευτές του για τον ρόλο τους στην πολιτική και οικονομική ζωή του τόπου. Πρόκειται για ένα πρόσθετο σοβαρότατο δείγμα των κινδύνων από την ασφυκτική κυριαρχία και ασυδοσία των πλειοδοτούντων ολιγαρχών του πλούτου για την κατοχή τηλεοπτικών αδειών εθνικής εμβέλειας. ● Τι κάνει λάθος η Αριστερά και βλέπουμε τα ηγεμονικά ποσοστά της Ν.Δ., που μαζί με τα ποσοστά των ακροδεξιών δυνάμεων φτάνουν το 50%; Γιατί η Αριστερά δεν πείθει τους νέους, το πρεκαριάτο, τους φτωχούς εργαζόμενους; Τα υψηλά ποσοστά της Ακροδεξιάς ως γενικό φαινόμενο στον ευρωπαϊκό χώρο οφείλονται στην εντεινόμενη φτωχοποίηση της κοινωνίας από τις ασκούμενες νεοφιλελεύθερες πολιτικές. Οταν μάλιστα σε αυτές συμμετέχουν δυνάμεις της ευρωπαϊκής σοσιαλδημοκρατίας που συνεπαρμένες από τον άκρατο και άνευ όρων κυβερνητισμό διολισθαίνουν στις κυρίαρχες νεοφιλελεύθερες λογικές, παρατηρούμε τη σταδιακή συρρίκνωση των ποσοστών τους. Σε αυτό συμβάλλει και η αδυναμία των υπόλοιπων δυνάμεων της αριστερής πολυδιάσπασης και αναζήτησης της διαφοροποίησης έναντι μιας πραγματικά εφικτής συνεργασίας σε μια ελάχιστη κοινή μεσοπρόθεσμη βάση. Εξαίρεση αποτελεί το ενδιαφέρον πείραμα Μελανσόν στη Γαλλία, που, ανεξάρτητα από την εξέλιξή του, συνιστά παράδειγμα μελέτης σε θετική κατεύθυνση."
efsyn.gr,https://www.efsyn.gr/politiki/392434_kai-i-kontra-gia-tin-kostologisi-ton-programmaton-kala-kratei-binteo,ΠΟΛΙΤΙΚΗ,Και η κόντρα για την κοστολόγηση των προγραμμάτων καλά κρατεί [βίντεο],2023-06-04 12:11, efsyn.gr ,"Στο επίκεντρο της πολιτικής σύγκρουσης έχουν μπει τα προγράμματα των τριών μεγάλων κομμάτων, Νέας Δημοκρατίας, ΣΥΡΙΖΑ και ΠΑΣΟΚ-ΚΙΝ.ΑΛΛ., έπειτα από την οργανωμένη εκστρατεία του συστήματος Μητσοτάκη να σπείρει τον τρόμο σε ψηφοφόρους και επαγγελματίες. Το πρωί της Κυριακής Σοφία Βούλτεψη, Χρήστος Σπίρτζης και Κατερίνα Μπαρτζελή διασταύρωσαν τα ξίφη τους, με αφορμή και την πρόσκληση πρόκληση του Αλέξη Τσίπρα προς τον Κυριάκο Μητσοτάκη για κοινή κοστολόγηση των προγραμμάτων από το ΓΛΚ. Η υποψήφια βουλευτής της Νέας Δημοκρατίας προσπάθησε να απαντήσει στην κριτική του προέδρου του ΣΥΡΙΖΑ, λέγοντας ότι «την κοστολόγηση είμαστε εμείς εκείνοι που την ζητήσαμε. Τώρα ακούω αυτό το παράδοξο από τον κ. Τσίπρα. Εμείς έχουμε πει πρώτοι να πάμε τα προγράμματά μας στο Γενικό Λογιστήριο του Κράτους να τα κοστολογήσουμε. Έγινε μία κοστολόγηση στο δικό μας πρόγραμμα, και έγινε μέσα από υπηρεσίες. Στις 30 Μαΐου ο Αλέξης Τσίπρας που μίλησε σε τηλεοπτικό σταθμό είπε για ην κοστολόγηση ότι αυτό είναι κάτι υποτιμητικό. Στις 31 Μαΐου είπε πως δεν θα πάνε στο Γενικό Λογιστήριο του Κράτους και ότι θα πάμε στις κάλπες. Στις 2 Ιουνίου είπε να πάμε να κοστολογήσουμε τα προγράμματά μας με όρο το debate. Δεν θα βάζει όρους ο κ. Τσίπρας. Τι σχέση έχει το debate με το Γενικό Λογιστήριο του Κράτους; Επειδή ο ΣΥΡΙΖΑ πέρασε όλο αυτό διάστημα να μας βρίζει και να μας επιτίθεται, αντί να τον αξιοποιήσει αυτόν τον χρόνο και να φτιάξει ένα καλό πρόγραμμα, πήγε με βρισιές. Πιστεύει κάποιος ότι χωρίς να κάνει τίποτα και μόνο να βρίζει ότι θα πάει να πάρει τις εκλογές. Πήραν την απάντηση τους ότι αυτό δεν γίνεται». Σε άλλο σημείο της τοποθέτησής της υποστήριξε «το δικό μας πρόγραμμα είναι απόλυτα κοστολογημένο, είναι 9,1 δις και υπάρχουν όλα στο πρόγραμμα σταθερότητας. Το μόνο που δεν υπάρχει στη δημόσια σφαίρα είναι η κοστολόγηση του προγράμματος του ΠΑΣΟΚ που το πηγαινοφέρνει από τη μια πλευρά στην άλλη. Το από πού θα βγουν τα χρήματα το έδειξε η κυβέρνηση της ΝΔ και του Κυριάκου Μητσοτάκη μέσα από τόσους κινδύνους έφερε την ανάπτυξη στη χώρα και είχε έσοδα απ΄ την μείωση των φόρων και άρα μπορούσε να εισπράξει». Παίρνοντας τον λόγο ο Χρ. Σπίρτζης, υποψήφιος βουλευτής του ΣΥΡΙΖΑ, κατηγόρησε τον Κυριάκο Μητσοτάκη ότι κρύβεται και αρνείται να πάει σε debate, ενώ τόνισε ότι το πρόγραμμα της Ν.Δ. είναι για… «αεριτζήδες»  «Είναι γεγονός ότι στις προηγούμενες εκλογές δεν έγινε κανένας διάλογος στο πρόγραμμα του κόμματος. Ήταν η απλή αναλογική, η κύρια συζήτηση ήταν με ποιον θα κυβερνήσουμε και αυτό ήταν μεγάλο λάθος γιατί δεν ήταν οι πολιτικές συνθήκες ώστε να υπάρχουν συγκλίσεις. Τώρα, εμείς έχουμε μια διαφορετική, ρεαλιστική πρόταση για τη διακυβέρνηση της χώρας. Σε σχέση με το πώς θα χειριστούμε το ΕΣΠΑ και ρο Ταμείο Ανάκαμψης που είναι 70 δις. Το πρόγραμμα της ΝΔ είναι για «αεριτζήδες». Εάν δείτε τα στοιχεία της Τράπεζας της Ελλάδος, αυτά που παρουσιάζουν ως ανάπτυξη, είναι ακόμα και οι πλειστηριασμοί και τα funds. Αυτό το μοντέλο δεν πάει κάπου. Εμείς θέλουμε να στηρίξουμε την παραγωγή στη χώρα για να πατήσει ο ελληνικός λαός στα δικά του πόδια και όχι μία πλαστή εικόνα δήθεν ανάπτυξης που έχει δημιουργήσει η ΝΔ και θα την πληρώσει πάλι ο ελληνικός λαός», είπε αρχικά ο Χρήστος Σπίρτζης. Συμπληρώνοντας ανέφερε «σε σχέση με τις ανακολουθίες και τα ψέματα του κ. Μητσοτάκη, δεν θέλει ο κ. Μητσοτάκης να πάει σε debate. Οι 20 μονάδες διαφορά δείχνουν την αλαζονεία που εχει δημιουργηθεί στην ΝΔ και όλοι βγάζουμε τα συμπεράσματά μας. και όλοι βγάζουμε τα συμπεράσματά μας αν συνεχιστεί αυτή η διαφορά και δεν υπάρχει μία αξιωματική αντιπολίτευση από τον ΣΥΡΙΖΑ που να μπορεί να διεκδικήσει την εφαρμογή μίας εναλλακτικής κυβερνητικής πρότασης. Τόσο στο debate όσο και στο να καταθέσουμε τα προγράμματα στο Γενικό Λογιστήριο, δεν το θέλει γιατί εκτός από το μεσοπρόθεσμο, υπάρχει και η Έκθεση της Ευρωπαϊκής Επιτροπής και εκεί θα φανεί ότι ό,τι εξαγγελία έκανε ο Κυριακός Μητσοτάκης προεκλογικά, και θα τους μισθούς και για την υγεία, κόβεται από την έκθεση της Ευρωπαϊκής επιτροπής. Κόβονται οι επιδοτήσεις στην ενέργεια χωρίς να έχουν πέσει οι τιμές. Το πρόγραμμά μας κοστίζει 5,5 δις». Θέση στην αντιπαράθεση πήρε και η Κατερίνα Μπατζελή, κατηγορώντας τη Νέα Δημοκρατία ότι δεν αναφέρει πηγή εσόδων στο πρόγραμμά μας. Η υποψήφια βουλευτής με το ΠΑΣΟΚ-ΚΙΝ.ΑΛΛ. δήλωσε «ο κ. Μητσοτάκης έχει εξελιχθεί να έχει μία αγάπη στο ψέμα και ειδικά σε προεκλογική περίοδο. Για ό,τι αφορά στην κοστολόγηση, το ΠΑΣΟΚ, είχε πει ότι θα πρέπει να γίνει μια κοστολόγηση είτε από τη Δημοσιονομική Αρχή, είτε από το Λογιστήριο του Κράτους. Κανένα κόμμα δεν προχώρησε σε αυτή τη νομοθετική ρύθμιση με αποτέλεσμα μία βδομάδα πριν τις εκλογές της 21ης Μαΐου να καλεί τα κόμματα να καταθέσουν τα προγράμματά τους για κοστολόγηση, κραδαίνοντας το δικό τους. για το σήμερα: έχουμε ένα σύστημα εκλογικών υποσχέσεων το οποίο το ΠΑΣΟΚ είχε πει πως υποσχέσεις παροχολογίας δεν θα κάνει και θα προχωρήσει σε μεταρρύθμισες που είναι αναγκαίες σε υγεία, παιδεία, απασχόληση. το ΠΑΣΟΚ επιδιώκει στους στόχου του το επόμενο διάστημα να είμαστε μία χώρα της πλήρους απασχόλησης και όχι της μερικής κι των 500 ευρώ. Την επόμενη τριετία έχουμε στόχο την πρόσληψη 100.000 νέων ανθρώπων στον ιδιωτικό τομέα, 50.000 από τους ανέργους, και 500.000 που θα ενισχύσουν την μισθολογική τους βαθμίδα δίνοντας διευκόλυνση φορολογικών και ασφαλιστικών ελαφρύνσεων τόσο στους εργοδότες όσο και στους ίδιους ή καλυπτόμενα». Παράλληλα η κ. Μπατζελή πρόσθεσε «στο πρόγραμμα της ΝΔ αναφέρονται προτάσεις που δεν υπάρχει η πηγή εσόδων. Τα δήθεν κοστολογημένα μέτρα εξαιρούνται από το μεσοπρόθεσμο. Για τα ζητήματα της πλήρους απασχόλησης, την πρώτη χρονιά, για να προσληφθούν οι νέοι άνθρωποι είναι από τα διαρθρωτικά ταμεία, χρησιμοποιώντας τα ε τα κοινοτικά προγράμματα. Για ό,τι αφορά στα συνταξιοδοτικά, είναι 1,1 δις τον χρόνο. Στόχος μας είναι η ανάπτυξη και η πλήρης απασχόληση». "
efsyn.gr,https://www.efsyn.gr/politiki/kybernisi/392361_apo-ta-aforismena-epidomata-sta-boithimata-tis-parigorias,ΚΥΒΕΡΝΗΣΗ,Από τα αφορισμένα επιδόματα στα βοηθήματα της παρηγοριάς,2023-06-04 10:00, Γιώτα Τέσση ,"«Δεν θέλουμε ανθρώπους εξαρτημένους από επιδόματα. Θέλουμε ανθρώπους που θα πάρουν ξανά τη ζωή τους στα χέρια τους» έγραφε στο twitter o Κυριάκος Μητσοτάκης την 1η Νοεμβρίου 2017. Ηταν η περίοδος που η Νέα Δημοκρατία ασκούσε δριμεία κριτική στην κυβέρνηση ΣΥΡΙΖΑ, ευελπιστώντας να πάρει την εξουσία. Εναν μήνα αργότερα ο τότε αρχηγός της αξιωματικής αντιπολίτευσης χαρακτήριζε «φιλοδώρημα» το επίδομα των 400 ευρώ στους νέους άνεργους, το οποίο είχε ανακοινώσει η κυβέρνηση ΣΥΡΙΖΑ μετά τα σημαντικά πρωτογενή πλεονάσματα που κατέγραφε η οικονομία. «Δεν είναι μεταρρύθμιση να δίνεις 400 ευρώ στους νέους 18-24 ετών να περάσουν καλύτερα τα Χριστούγεννα και να θεωρήσουν ότι με αυτόν τον τρόπο έρχεται η ελπίδα. Αυτό είναι ένα φιλοδώρημα, δεν είναι οι βαθιές αλλαγές που περιμένουν σήμερα οι νέοι» έλεγε ο Κυρ. Μητσοτάκης από το βήμα του 11ου Συνεδρίου της Ν.Δ. και πρόσθετε: «Η σημερινή Ν.Δ. πιστεύει στη νέα γενιά. Την εμπιστεύεται. Εμπνέεται από αυτήν. Και έχει ως αποστολή να την ενδυναμώσει. Να της δώσει ευκαιρίες, όχι επιδόματα ανέχειας». Η κριτική στην επιδοματική πολιτική ήταν ένα από τα βασικά σημεία της ομιλίας του προέδρου της Ν.Δ. και στη Διεθνή Εκθεση Θεσσαλονίκης (15.9.2018) κατά την τελευταία επίσκεψή του ως αρχηγού της αξιωματικής αντιπολίτευσης: «Ο τρίτος άξονας του προγράμματός μας αφορά τις κρίσιμες πολιτικές για κοινωνική αλληλεγγύη και κοινωνική δικαιοσύνη. Δεν θα κουραστώ να το λέω. Η πραγματική λύση απέναντι στην ακραία φτώχεια, η πραγματική λύση απέναντι στον κοινωνικό αποκλεισμό δεν είναι τα αποσπασματικά επιδόματα. [...] Δεν θέλουμε ανθρώπους παγιδευμένους στη φτώχεια, εξαρτημένους για πάντα από επιδόματα. Θέλουμε να τους δώσουμε τη δυνατότητα να ξαναφτιάξουν τη ζωή τους και να νιώσουν τη χαρά της δημιουργίας». Ακόμα και η 13η σύνταξη που έδωσε η κυβέρνηση ΣΥΡΙΖΑ χαρακτηρίστηκε «προεκλογικό επίδομα» από τον Κυρ. Μητσοτάκη, ο οποίος κατηγόρησε τον Αλ. Τσίπρα ότι επιχείρησε «με τρόπο ξεδιάντροπο να εξαγοράσει τις ψήφους των συνταξιούχων». Στις 21.5.2019, λίγο πριν από τις εκλογές, ο αρχηγός της αξιωματικής αντιπολίτευσης σημείωνε ότι «αυτή η πολιτική με την επόμενη κυβέρνηση της Ν.Δ. τελειώνει». Η κυβέρνηση άλλαξε, αλλά το μόνο που τελείωσε ήταν η 13η σύνταξη, την οποία είχε νομοθετήσει και επαναφέρει ο ΣΥΡΙΖΑ ως μόνιμη για 2.500.000 δικαιούχους. Το μέτρο ήταν κλιμακούμενο, με τους χαμηλοσυνταξιούχους να είναι οι πιο ευνοημένοι καθώς λάμβαναν ακόμη έναν ολόκληρο 13ο μισθό. Κάνοντας το άσπρο-μαύρο τότε ο υπουργός Εργασίας, Γιάννης Βρούτσης, σχολίαζε ότι «για εμένα και τη Ν.Δ. δεν υπήρξε ποτέ 13η σύνταξη». Υπήρξε όμως για 800.000 χαμηλοσυνταξιούχους που έλαβαν μια ολόκληρη σύνταξη το 2019, καθώς και για άλλους 1,7 εκατ. συνταξιούχους που ενίσχυσαν σημαντικά το εισόδημά τους. Η επιδοματική πολιτική για την οποία η Ν.Δ. κατέκρινε τον ΣΥΡΙΖΑ πρωταγωνιστεί εδώ και τέσσερα χρόνια στο κυβερνητικό πρόγραμμα. Βλέπουμε κοινωνικές υπηρεσίες του κράτους να εμπορευματοποιούνται μέσα από κουπόνια και υπολειμματικές παροχές, λειτουργώντας ως πυλώνας συγκράτησης της κοινωνικής δυσαρέσκειας. Αλλά δεν ακούμε ότι είναι «προεκλογικά ψίχουλα» ή «φιλοδώρημα» τα 150 ευρώ που στις 8 Μαΐου 2023, πριν από τις πρόσφατες εκλογές, ο Κυρ. Μητσοτάκης ανακοίνωσε ότι θα παίρνουν 200.000 νέοι κάθε χρόνο όταν κλείνουν τα 18 έτη. Δέκα δισεκατομμύρια σε απευθείας αναθέσεις έδωσε σε μια τετραετία το επιτελικό κράτος του Κυρ. Μητσοτάκη, αλλά αντικατέστησε με «pass» τη δημόσια κοινωνική πολιτική. Η ενεργειακή κρίση και η συνακόλουθη αύξηση του κόστους στην τιμή των καυσίμων έφερε το Fuel Pass 1 και το Fuel Pass 2. Tο τελευταίο ήταν ένα επίδομα των 21,6 ευρώ τον μήνα (ή 26,6 ευρώ με χρήση ψηφιακής κάρτας) για τις ηπειρωτικές περιοχές και 28,3 ευρώ τον μήνα (ή 33,3 ευρώ με χρήση ψηφιακής κάρτας) για τις νησιωτικές περιοχές. Για την ακρίβεια στο ηλεκτρικό ρεύμα η κυβέρνηση έφερε το Power Pass, αλλά 1,7 εκατ. νοικοκυριά έμειναν εκτός επιδότησης. Η κυβέρνηση έκανε λόγο για επίδομα «έως 600 ευρώ», αλλά στο 50,8% των δικαιούχων η επιστροφή κυμάνθηκε από 1 έως 50 ευρώ. Απογοητευτικό ήταν και το Market Pass που θεσπίστηκε για τις ανατιμήσεις τροφίμων και βασικών προϊόντων. Μια τετραμελής οικογένεια δικαιούται 52 ευρώ τον μήνα, ενώ για μονογονεϊκές οικογένειες (ένας γονέας και ένα παιδί) προβλέφθηκε το ποσό των 32 ευρώ. Η τελευταία εξαγγελία για Dentist Pass προβλέπει 40 ευρώ για οδοντιατρική φροντίδα παιδιών ηλικίας 6-12 ετών. Για τις πληγείσες περιοχές της Βόρειας Εύβοιας και της Σάμου θεσμοθετήθηκε το North Evia-Samos Pass. Το πρώτο προέβλεπε 150 ευρώ για δικαιούχους που θα επέλεγαν ως προορισμό τους Δήμους Ιστιαίας-Αιδηψού και Μαντουδίου-Λίμνης-Αγίας Αννας, ενώ το δεύτερο προέβλεπε 300 ευρώ για όσους έφταναν στο νησί του βόρειου Αιγαίου. Το Freedom Pass δεν είχε μόνο ηλικιακά κριτήρια. Απαραίτητη προϋπόθεση για να λάβουν οι νέοι 18-25 ετών τα 150 ευρώ που τους αναλογούσαν ήταν να εμβολιαστούν κατά του κορονοϊού. Πρόσφατα ο πρωθυπουργός ανακοίνωσε τη μετονομασία του Freedom Pass σε Youth Pass, σύμφωνα με το οποίο θα δίνονται 150 ευρώ σε κάθε νέο/νέα που συμπληρώνει τα 18 χρόνια του. Το συγκεκριμένο voucher θα χρησιμοποιείται αποκλειστικά σε ξενοδοχεία - τουριστικά καταλύματα, μεταφορές, θέατρα, σινεμά, συναυλίες. Σύμφωνα με τον Αδωνη Γεωργιάδη βέβαια, «καμιά φορά η συνεχόμενη λήψη επιδομάτων μειώνει την ανάγκη για εργασία. Σου λέει κάποιος ""παίρνω το επίδομα, παίρνω και κάτι μαύρα και είμαι καλά""»!"
efsyn.gr,https://www.efsyn.gr/politiki/392275_kke-kalesma-se-palioys-kai-neoys-psifoforoys,ΠΟΛΙΤΙΚΗ,ΚΚΕ: κάλεσμα σε παλιούς και νέους ψηφοφόρους,2023-06-04 06:00, Νόρα Ράλλη ,"Ο Δημ. Κουτσούμπας μιλάει στη σύσκεψη της Κεντρικής Επιτροπής του ΚΚΕ Μπορεί στις τρεις προηγούμενες εκλογικές αναμετρήσεις (Ιανουάριος 2015, Σεπτέμβριος 2015, Ιούλιος 2019) το ΚΚΕ να κινήθηκε μεταξύ 5,5% και 5,3%, ωστόσο στις πρόσφατες εκλογές της 21ης Μαΐου 2023 αύξησε έπειτα από αρκετά χρόνια τα ποσοστά του και ανέβηκε στην τέταρτη θέση με 426.741 ψήφους, αντίστοιχο ποσοστό 7,23% και 26 εκλεγμένους βουλευτές. Στην Αττική μάλιστα ήρθε τρίτο κόμμα με διψήφια ποσοστά στις εργατικές-λαϊκές γειτονιές, αλλά και με αύξηση σε όλες τις περιφέρειες πανελλαδικά. Κάπως έτσι, με την παράθεση αυτών των στοιχείων των πρόσφατων εκλογών, ξεκίνησε την ομιλία του ο γ.γ. της Κ.Ε. του ΚΚΕ στη σύσκεψη της Κ.Ε. στο Περισσό πριν από λίγες μέρες. Για τον ίδιο το μήνυμα της κάλπης ήταν «αισιόδοξο», αν και τόνισε πως ο συνολικός συσχετισμός είναι αρνητικός και αυτό δεν είναι κάτι που πρέπει το κόμμα να παραβλέψει. Ξεκάθαρος στόχος του κόμματος είναι να κρατήσει αλλά και να αυξήσει τις 26 έδρες σε ένα πιο μεγάλο εκλογικό ποσοστό και αυτό να είναι το «επόμενο βήμα», μια «πραγματική δρασκελιά» όπως είπε χαρακτηριστικά ο κ. Κουτσούμπας. Ο ίδιος έγινε και πιο συγκεκριμένος: «Μπορούμε να τα καταφέρουμε παντού: και εδώ στην Αττική, που το κόμμα μας μέτρησε στις εκλογές του Μάη 12 βουλευτές, αλλά και σε όλες τις εκλογικές περιφέρειες που για πρώτη φορά εκλέγουν βουλευτή του ΚΚΕ. »Και μιλάω για την πατρίδα μου τη Φθιώτιδα, τα Τρίκαλα, τον Βόλο, την Κοζάνη, τα Χανιά, τη Μεσσηνία, τα Γιάννενα, οι οποίες φυσικά προστίθενται στην Αχαΐα, την Αιτωλοακαρνανία, την Εύβοια, τη Λάρισα, το Ηράκλειο, τις δύο περιφέρειες της Θεσσαλονίκης που είχαμε και πριν. Χωρίς φυσικά να ξεχνάμε τη Λέσβο, που ο στόχος μας είναι να ξανακερδίσουμε την έδρα. Θα δώσουμε λοιπόν τη μάχη παντού σε όλες τις εκλογικές περιφέρειες, γιατί κάθε ψήφος μετράει, κάθε ψήφος προστίθεται στο εκλογικό ποσοστό του κόμματος». Το κάλεσμα του ΚΚΕ, λοιπόν, απευθύνεται καταρχάς σε όσους/ες ψήφισαν ήδη ΚΚΕ (ακόμη και για πρώτη φορά), ώστε να κάνουν ακριβώς το ίδιο και στις επόμενες εκλογές. Πάνω σε αυτό ο γραμματέας ήταν σαφής: «Σήμερα έχουν ακόμα περισσότερους λόγους για να πάνε ξανά στην κάλπη και να ρίξουν ξανά το ψηφοδέλτιο του ΚΚΕ. Να μη χαθεί καμία ψήφος λόγω αποχής. Να παρθούν όλα τα απαραίτητα μέτρα για αυτό». Κατά δεύτερον, το κόμμα καλεί «όσους σκέφτηκαν να ψηφίσουν KKE, αλλά τελευταία στιγμή δίστασαν, να το κάνουν τώρα!». «Δεν χρειάζεται να δώσουν τόση δύναμη στη Ν.Δ., στον ΣΥΡΙΖΑ, στο ΠΑΣΟΚ. Δεν χρειάζεται να σκορπίσουν οι ψήφοι τους σε άλλα μικρότερα σχήματα» σημειώνει ο κ. Κουτσούμπας. Αν γίνουν αυτά τα δύο, τότε θα ενδυναμωθεί ακόμη περισσότερο το ΚΚΕ, «το μόνο κόμμα», δηλαδή, «που με συνέπεια, σταθερότητα και μαχητικότητα μπορεί να κάνει αντιπολίτευση στην κυβέρνηση της Ν.Δ. και τη στρατηγική που αυτή θα εφαρμόσει». Για τον κ. Κουτσούμπα το κόμμα μπορεί να καταφέρει όλα τα παραπάνω και για ακόμα έναν λόγο: «Γιατί σήμερα δεν υπάρχει πια το εκβιαστικό δίλημμα “σταθερότητα ή ακυβερνησία”», όπως είπε. Γιατί «το εκβιαστικό δίλημμα “Μητσοτάκης ή Τσίπρας”, “κυβέρνηση Ν.Δ. ή προοδευτική διακυβέρνηση”, έχει καταρρεύσει, μαζί με τα ποσοστά του ΣΥΡΙΖΑ που ως πολιτικό κόμμα με τη στάση του και ως κυβέρνηση και ως αντιπολίτευση “ξέπλυνε” την πολιτική της Ν.Δ. και τελικά την τροφοδότησε και με δεκάδες χιλιάδες ψήφους». Γιατί «το μόνο ερώτημα που υπάρχει σήμερα είναι ποιος μπορεί να αποτελέσει μαχητική, στρατηγική αντιπολίτευση απέναντι στην κυβέρνηση της Ν.Δ.»."
efsyn.gr,https://www.efsyn.gr/politiki/antipoliteysi/392417_se-anatropi-stin-kalpi-kalese-o-al-tsipras-apo-tin-eyboia,ΑΝΤΙΠΟΛΙΤΕΥΣΗ,Σε «ανατροπή στην κάλπη» κάλεσε ο Αλ. Τσίπρας από την Εύβοια,2023-06-03 23:34, efsyn.gr ,"«Σε αυτή την κάλπη κρίνεται η ζωή μας, δώστε μας δύναμη για την υπεράσπιση των συμφερόντων της κοινωνικής πλειοψηφίας». Το παραπάνω υπογράμμισε ο πρόεδρος του ΣΥΡΙΖΑ, Αλέξης Τσίπρας, συνομιλώντας με πολίτες στη Λίμνη Ευβοίας και αναφερόμενος στο διακύβευμα των εκλογών της 25ης Ιουνίου. Ο Αλ. Τσίπρας σημείωσε ότι η Νέα Δημοκρατία και ο Κυριάκος Μητσοτάκης επιθυμούν να αποκτήσουν παντοδυναμία στις δεύτερες κάλπες και στη συνέχεια, ανεξέλεγκτοι, να αλλάξουν μόνοι τους το Σύνταγμα. Τόνισε ότι η μόνη δύναμη που μπορεί να το αποτρέψει αυτό είναι ο ΣΥΡΙΖΑ και κάλεσε τους πολίτες σε «ανατροπή στην κάλπη» και σε σημαντική ενίσχυση του κόμματος.  Με αυτοκριτική διάθεση, ο Αλ. Τσίπρας δεν παρέλειψε να αναφερθεί στα σοβαρά λάθη και τις αστοχίες που υπήρξαν πριν από τις εκλογές της 21ης Μαΐου, αλλά ταυτόχρονα να τονίσει πως η νέα εκλογική διαδικασία είναι η κρίσιμη καθώς σε αυτή εκλέγεται κυβέρνηση.  Προχώρησε σε πυρά κατά της πολιτικής που ακολούθησε η κυβέρνηση Μητσοτάκη και αναφέρθηκε στην προπαγάνδα στην οποία επιδίδεται η Ν.Δ., διαστρεβλώνοντας την αλήθεια, όπως π.χ. με τα fake news πως ο ΣΥΡΙΖΑ έχει κρυφή ατζέντα που εμπεριέχει αυξήσεις φόρους για τους πολλούς. Ακολουθούν χαρακτηριστικά αποσπάσματα από όσα είπε ο Αλ. Τσίπρας: ⇒ «Τι θέλει ο κ. Μητσοτάκης αυτή την ώρα; Θέλει ακόμη και όσοι δεν τον ψηφίσουν -γιατί ναι μεν πήρε το 40% αλλά το 60% δεν τον ψήφισε - να μην επιλέξουν τον ΣΥΡΙΖΑ. Να επιλέξουν μικρότερα κόμματα. Το μόνο που δεν θέλουν ακόμη και αν νικήσουν είναι ένα κόμμα που να τους κοιτάζει στα μάτια και να τους αποτρέπει να υλοποιήσουν το σχέδιό τους. Πρέπει λοιπόν να απευθυνθούμε στους πολίτες, όχι μόνο στους νεοδημοκράτες, αλλά σε εκείνους που πιστεύουν ότι δεν αλλάζει το αποτέλεσμα, ότι όλα έχουν κριθεί και είτε δεν πάνε στην κάλπη είτε θα επιλέξουν μικρότερα κόμματα. Μα ακριβώς αυτό θέλει το σύστημα και η ΝΔ, να είναι ανεξέλεγκτοι αύριο. Να απευθυνθούμε σε αυτούς και να τους πούμε ότι παρά τις διαφωνίες, τις επιφυλάξεις και ακόμη και τον θυμό απέναντί μας, ότι όλοι αυτή την ώρα έχουμε μία ευθύνη να αποτρέψουμε την παντοδυναμία τους». ⇒ «Αν την επόμενη ημέρα είναι ανεξέλεγκτοι θα έρθουν με 180 βουλευτές -όπως είπε ο κ. Γεωργιάδης- να αλλάξουν μόνοι τους το Σύνταγμα. Γιατί θέλουν να επιβάλλουν την λογική της κερδοσκοπίας και στο Σύνταγμα της χώρας. Θέλουν όχι μόνο ιδιωτικά πανεπιστήμια και ιδιωτικά νοσοκομεία, θέλουν ιδιωτική ενέργεια, ιδιωτικό το νερό, να μην υπάρχουν δικαιώματα. Ο μόνος που μπορεί αυτό να το αποτρέψει είναι ο ΣΥΡΙΖΑ-ΠΣ, είτε με την ανατροπή στην κάλπη -γιατί όλα είναι πιθανά- είτε με την σημαντική του ενίσχυση ώστε να αποτελεί την επόμενη ημέρα την ισχυρή δύναμη που θα τους κοιτάζει τα μάτια και να αποτρέψει την κοινωνική λεηλασία. Η ιστορία του τόπου έχει για όλες τις πολιτικές δυνάμεις και ήττες και νίκες. Πρέπει να προσεγγίσουμε τους ανθρώπους και να τους πείσουμε ότι σε αυτή την κάλπη κρίνεται η ζωή μας. Δώστε μας δύναμη για την υπεράσπιση των συμφερόντων της κοινωνικής πλειοψηφίας». ⇒ «Είναι μία κυβέρνηση που είχε την ‘τύχη' από την είσοδό μας στην ΟΝΕ και μετά να έχει το περιθώριο μίας δημοσιονομικής επέκτασης που ξεπέρασε κατά πολύ όλες τις δυνατότητες που είχαν οι προηγούμενες κυβερνήσεις μαζί. Αυτό συνέβη εξαιτίας της πανδημίας. Αλλά όμως ενώ εμείς είχαμε την υποχρέωση να μαζέψουμε 40 δισ. για να βγει η χώρα από τα μνημόνια να βγει στις αγορές και να αποφασίζει μόνη της, η κυβέρνηση είχε την δυνατότητα να δαπανήσει πάνω από 60 δισ.. Το ερώτημα το μεγάλο είναι πώς και πού δαπανήθηκαν, ποιες υποδομές δημιουργήθηκαν, τι έγινε με το δημόσιο σύστημα υγείας» ⇒ «Είχαμε όχι 10 δισ. αλλά 15 δισ. ευρώ σε απευθείας αναθέσεις και κλειστούς διαγωνισμούς. Σε ημέτερους προφανώς. Το 2022 μονάχα για τις επιδοτήσεις που φούσκωναν τα κέρδη των εταιρειών ενέργειας δαπανήθηκαν 10 δισ. ευρώ. Και μας λένε αυτοί που έδωσαν 15 δισ. και 10 δισ. ευρώ που θα βρείτε τα 5,5 δισ. που κοστίζει το πρόγραμμά σας για να δώσετε 2.000 ευρώ στον πρωτοδιοριζόμενο γιατρό, πού θα βρείτε τα χρήματα που χρειάζονται για να μειωθεί ο Ειδικός Φόρος Κατανάλωσης και ο ΦΠΑ που λεηλατούν το εισόδημα του νοικοκυριού, για την 13η σύνταξη που καταργήσανε όταν έγιναν κυβέρνηση». ⇒ «Ένα εισόδημα 750 ευρώ το 2019 είχε 40% μεγαλύτερη αγοραστική αξία από ότι σήμερα. Το εισόδημα μέσα σε τέσσερα χρόνια έχασε το 40% της αγοραστικής του δύναμης λόγω του πληθωρισμού, αυτά λένε οι αριθμοί. Τι άλλο λένε; Ότι οι φόροι αυξήθηκαν την τετραετία. Ότι είναι ψέμα ότι μειώθηκαν. Μειώθηκαν μόνο για λίγους για τους πολλούς αυξήθηκαν. Αυξήθηκαν κατά 4,5 δισ. ευρώ κατά έτος οι φόροι. Από που; Από τους έμμεσους φόρους. Όταν έχεις έναν πληθωρισμό που τρέχει με 10% για να αυξήσεις τους φόρους δεν χρειάζεται να αυξήσεις τους συντελεστές, αρκεί να τους κρατήσεις σταθερούς». ⇒ «Εμείς δεν έχουμε σχέδιο να αυξήσουμε τις εισφορές και τους φόρους σε νοικοκυριά, και μικρομεσαίες επιχειρήσεις. Το αντίθετο, ελαφρύνσεις έχει το πρόγραμμά μας, κοστολογημένες μέχρι το τελευταίο ευρώ. Την κατάργηση του τέλους επιτηδεύματος, την μείωση του ΦΠΑ και του ΕΦΚ, το αφορολόγητο στα 10.000 ευρώ, αυτά έχει το πρόγραμμά μας. Η κυβερνητική προπαγάνδα δημιούργησε ένα τσουνάμι παραπληροφόρησης ότι έρχεται δήθεν ο ΣΥΡΙΖΑ για να αυξήσει τις εισφορές των ελευθέρων επαγγελματιών, ένα ψέμα που μας στοίχισε ακριβά. Από λάθη δικά μας, αλλά είναι ψέμα. Εμείς αντιθέτως προβλέπουμε ρύθμιση χρεών για τους ελεύθερους επαγγελματίες με διαγραφή και ρύθμιση 120 δόσεων». ⇒ «Προχθές ζήτησα από τον κ. Μητσοτάκη να πάμε τα προγράμματά μας όπου θέλει για αξιολόγηση και την άλλη μέρα να έλθει να τα συζητήσουμε σε μία τηλεοπτική αντιπαράθεση, ούτε το ένα δέχθηκε ούτε το άλλο». ⇒ «Δεν ηττήθηκε στις προηγούμενες εκλογές η αλήθεια, ηττήθηκε η αδυναμία μας να αναδείξουμε την αλήθεια»."
efsyn.gr,https://www.efsyn.gr/politiki/392393_oi-eyropaioi-prasinoi-ypostirizoyn-prasino-kai-mob,ΠΟΛΙΤΙΚΗ,Οι Ευρωπαίοι Πράσινοι υποστηρίζουν το Πράσινο και Μωβ,2023-06-03 18:30, efsyn.gr ,"Ο συνασπισμός κομμάτων «Πράσινο και Μωβ» προετοιμάζεται να κατέβει στις εκλογές και έχει την υποστήριξη των Ευρωπαίων Πρασίνων καθώς έχει οικοδομηθεί σχέση «με βάση τις βασικές αξίες των Πρασίνων: κλιματική και κοινωνική δικαιοσύνη, ελευθερία, ποικιλομορφία και ειρήνη». Εύχονται καλή επιτυχία και αναφέρουν πως «η Ελλάδα χρειάζεται δυνάμεις για να αντιμετωπίσει τις προκλήσεις της φτώχειας, του κοινωνικού αποκλεισμού, της οικονομικής ανισότητας και της ενίσχυσης του κράτους δικαίου». Κρίνουν επίσης, μεταξύ άλλων, πως είναι υψίστης σημασίας οι Πράσινοι σε όλα τα αντιπροσωπευτικά επίπεδα, από το τοπικό έως το εθνικό, να αγωνίζονται για πράσινες πολιτικές που βελτιώνουν την ποιότητα ζωής των ανθρώπων."
efsyn.gr,https://www.efsyn.gr/politiki/392391_o-pihis-tis-nd-gia-tis-ekloges-toy-ioyni-kai-o-ekbiasmos-ton-triton-eklogon,ΠΟΛΙΤΙΚΗ,Ο πήχης της Ν.Δ. για τις εκλογές του Ιούνη και ο εκβιασμός των τρίτων εκλογών,2023-06-03 17:59, Επιμέλεια: Στράτος Ιωακείμ ,"Το εκλογικό αποτέλεσμα του Μαΐου έφερε αλώβητη και ενισχυμένη τη Ν.Δ. όμως οι κάλπες του Ιουνίου είναι άδειες και αυτό το ξέρει καλά ο Κ. Μητσοτάκης.  Εν όψει της επαναληπτικής λαϊκής ετυμηγορίας, ο πρόεδρος της Νέας Δημοκρατίας, δεν κρύβει τους κινδύνους που μπορεί να δημιουργηθούν από τυχόν χαλάρωση και εφησυχασμό των ψηφοφόρων και εστιάζει το βλέμμα του στην πιθανότητα εισόδου περισσότερων κομμάτων στη Βουλή που μπορεί να περιορίσει τον αριθμό των βουλευτών που θα έχει η Ν.Δ. αν κόψει πρώτη το νήμα. Στη συνέντευξη που παραχώρησε στο «Πρώτο Θέμα», ο Κυριάκος Μητσοτάκης, ρωτήθηκε αν ο πήχης μπαίνει στο 40,79% (το ποσοστό που έλαβε η Ν.Δ. στις 21 Μαΐου) ή ακόμη παραπάνω.Αφού απάντησε πως δεν βάζει κάποιον κάποιον αριθμητικό στόχο επανέλαβε το αφήγημα περί σταθερής κυβέρνησης που «μπορεί να το εξασφαλίσει μια ασφαλής αυτοδυναμία και όχι μια οριακή πλειοψηφία. «Αυτός θα είναι και ο στόχος. Και επειδή πιθανόν να έχουμε περισσότερα κόμματα στη Βουλή, ο πήχης ανεβαίνει», τόνισε. Φτάνοντας στο βράδυ της 25ης Ιουνίου και σε πιθανή μη αυτοδυναμία ο «μπαμπούλας» των τρίτων εκλογών ξεπρόβαλε ξανά.«Μιλώ ανοιχτά: Για να έχουμε κυβέρνηση στις 26 Ιουνίου η αυτοδυναμία είναι μονόδρομος. Οχι γιατί το λέω εγώ, αλλά γιατί το λένε τα δεδομένα και όλοι οι άλλοι. Από την πλευρά μου, έχω πει ότι δεν θα συνεργαστώ με καμία δύναμη στα δεξιά της Ν.Δ. Από την άλλη πλευρά, προτού ακόμη του ζητηθεί, ο κ. Νίκος Ανδρουλάκης έχει σπεύσει να αρνηθεί τόσο εμένα ως πρωθυπουργό όσο και το πρώτο κόμμα της κάλπης ως κυβέρνηση. Ενώ με τον ΣΥΡΙΖΑ είναι σαφές ότι δεν υπάρχει κανένα περιθώριο συνεργασίας. Συνεπώς τα πράγματα είναι ολοκάθαρα, πλέον, μπροστά στον κάθε ψηφοφόρο. Ο αρχηγός του ΠΑΣΟΚ, μάλιστα, υπήρξε ήδη απόλυτα αποκαλυπτικός: δήλωσε ότι δεν θα συνεργαστεί ακόμη και αν η Ν.Δ. έχει 149 βουλευτές. Οτι θεωρεί την παράταξή μας στρατηγικό του αντίπαλο. Και ότι -τελικά- το μόνο που τον ενδιαφέρει είναι να γίνει ΣΥΡΙΖΑ στη θέση του ΣΥΡΙΖΑ. Με άλλα λόγια, δεν κρύβει ότι αν η Ν.Δ. δεν είναι αυτοδύναμη στις 25 Ιουνίου, ουσιαστικά δεν τον ενδιαφέρει αν θα πάμε σε τρίτες εκλογές τον Αύγουστο γιατί διαφορετικά δεν θα υπάρχει κυβερνητική λύση. Το βασικό ζητούμενο των εκλογών, όμως, είναι τα ποσοστά των κομμάτων της αντιπολίτευσης, όπως λέει ο κ. Ανδρουλάκης, και όχι αν θα έχουμε κυβέρνηση; Νομίζω ότι λόγω του αντιπολιτευτικού του οίστρου, ''βάζει το κάρο μπροστά από το άλογο''. Τι να πω; Ας τον κρίνουν οι φίλοι του ΠΑΣΟΚ αλλά και όλοι οι νοήμονες πολίτες…», ανέφερε. Όσον αφορά το σενάριο να ανανεώσει την κυβερνητική του θητεία και το ποδοσφαιρικό «ομάδα που κερδίζει δεν αλλάζει», ο Κυριάκος Μητσοτάκης, κλήθηκε να απαντήσει για το νέο Υπουργικό Συμβούλιο. «Μου μιλάτε για ποδόσφαιρο, εγώ όμως θα σας απαντήσω με μπάσκετ. Η ομάδα όντως τα πήγε καλά, αλλά ύστερα από 4 χρόνια είναι ώρα για rotation. Θα έχει, συνεπώς, αλλαγές σε σχέση με την κυβέρνηση της πρώτης θητείας. Και σε επίπεδο προσώπων και σε δομές. Αυτό που μπορώ να σας πω μετά βεβαιότητος είναι ότι θα έχει περισσότερες γυναίκες και αρκετά νέα πρόσωπα». Εξαιρετικό ενδιαφέρον παρουσιάζει η ανάλυση του Άγγελου Σεριάτου (Επικεφαλής Ερευνών της Prorata υπ. διδάκτορας Πολιτικής Επιστήμης) για λογαριασμό της ΕΦ.ΣΥΝ. στο φύλλο που κυκλοφορεί. Ο κ. Σεριάτος εστιάζει σε τέσσερα σενάρια που είναι πιθανόν να προκύψουν από τις κάλπες του Ιούνη. Αναλύει τα ποσοστά των κομμάτων και αν θα έχουμε 5,6,7 ή 8 κόμματα στη Βουλή και το βαθμό που επηρεάζουν τις έδρες του πρώτου κόμματος. «Το πραγματικά κρίσιμο μέγεθος για την εξασφάλιση της αυτοδυναμίας των 151 εδρών είναι το άθροισμα των ποσοστών των κόμματων που δεν θα πετύχουν να εισέλθουν στη Βουλή. Πιο συγκεκριμένα, όσο τυχόν μεγαλύτερο είναι το άθροισμα των κομμάτων που θα μείνουν εκτός Βουλής τόσο μικρότερο θα είναι και το ποσοστό που απαιτείται για την αυτοδυναμία. Αντίστροφα, αν στο μηδενικής πιθανότητας σενάριο κατά το οποίο το αθροιστικό ποσοστό των κομμάτων που θα μείνουν εκτός Βουλής είναι τελικά 0%, τότε το πρώτο κόμμα θα χρειαστεί ποσοστό της τάξης του 40,4% για να εξασφαλίσει μια ισχνή αυτοδυναμία 151 εδρών», γράφει."
efsyn.gr,https://www.efsyn.gr/politiki/antipoliteysi/392390_ek-neoy-ypomnima-apo-pasok-ston-areio-pago-gia-mploko-ston-kasidiari,ΑΝΤΙΠΟΛΙΤΕΥΣΗ,Εκ νέου υπόμνημα από ΠΑΣΟΚ στον Άρειο Πάγο για «μπλόκο» στον Κασιδιάρη,2023-06-03 17:50, efsyn.gr ,"Το ΠΑΣΟΚ-ΚΙΝ.ΑΛΛ. κατέθεσε στο Α1 Τμήμα του Αρείου Πάγου υπόμνημα για να εμποδίσει τη νέα απόπειρα του καταδικασθέντος χρυσαυγίτη Ηλία Κασιδιάρη να κατέλθει στις εκλογές της 25ης Ιουνίου και να εισέλθει στο κοινοβούλιο. Το κόμμα της Χαριλάου Τρικούπη είχε πράξει κάτι ανάλογο και πριν από τις κάλπες της 21ης Μαΐου. Σε σχετική του ανακοίνωση, το ΠΑΣΟΚ τονίζει ότι «δεν θα επιτρέψει σε ένα εγκληματικό μόρφωμα μετά την υπονόμευση της Δημοκρατίας μας να επιδοθεί στην κοροϊδία και τον εξευτελισμό των θεσμών της με το τέχνασμα του συνδυασμού ανεξαρτήτων υποψηφίων που μόνο σκοπό έχει την καταστρατήγηση της σχετικής διάταξης».  Σύμφωνα με τη Χ. Τρικούπη, «η περιφρούρηση της συνταγματικής τάξης και της δημοκρατίας μας ήταν το πρωταρχικό μέλημά μας σε όλη αυτή τη μακρά διαδρομή.  Για αυτό σε όλες τους τις προσπάθειες οι νεοναζί εγκληματίες θα βρίσκουν απέναντι τη συγκροτημένη και τεκμηριωμένη απάντηση του ΠΑΣΟΚ-Κινήματος Αλλαγής». Η ανακήρυξη των κομμάτων από το Α1 Πολιτικό Τμήμα του Αρείου Πάγου θα πραγματοποιηθεί την ερχόμενη Πέμπτη, 8 Ιουνίου. → Ο Ηλίας Κασιδιάρης συμμετέχει στις εκλογές με τον συνδυασμό «Έλληνες για την Πατρίδα και την Ελευθερία». Σύμφωνα με ανάρτησή του στα μέσα κοινωνικής δικτύωσης θα είναι υποψήφιος βουλευτής στην Α΄ Αθηνών. Στον συνδυασμό συμμετέχουν 28 ανεξάρτητοι υποψήφιοι βουλευτές."
efsyn.gr,https://www.efsyn.gr/politiki/392355_sto-mikroskopio-i-dexia-metatopisi-stis-ekloges,ΠΟΛΙΤΙΚΗ,Στο μικροσκόπιο η δεξιά μετατόπιση στις εκλογές,2023-06-03 15:14, Δημήτρης Αγγελίδης ,"Από αριστερά: Γιάννης Αλμπάνης, Κωστής Παπαϊωάννου, Κατερίνα Λαμπρινού, Ελενα Ολγα Χρηστίδη H δεξιά στροφή στις τελευταίες εκλογές, όπως αποτυπώνεται στην ευρεία επικράτηση της Ν.Δ. και τη διατήρηση συνολικά των δυνάμεων της Ακροδεξιάς, είναι μόνο ένας συγκυριακός κομματικός συσχετισμός ή αντανακλά τα πρώτα στάδια μιας ιδεολογικής μετατόπισης της κοινωνίας; Με την επιφύλαξη των αποτελεσμάτων της επικείμενης εκλογικής αναμέτρησης, το βέβαιο είναι ότι οι εκλογές της 21ης Μαΐου μόνο εφησυχασμό δεν προκάλεσαν σε όσους συμμετείχαν την Τρίτη στην εκδήλωση της οργάνωσης «Σημείο για τη μελέτη και την αντιμετώπιση της ακροδεξιάς» στον πολυχώρο Ρομάντσο με θέμα «Δεξιά στροφή: συγκυριακός συσχετισμός ή ιδεολογική μετατόπιση; Συμπεράσματα από τις εκλογές». Ο Κωστής Παπαϊωάννου από το Σημείο επισήμανε ότι η Ακροδεξιά διατηρεί ένα δυναμικό γύρω στο 8-10%, διασπαρμένο σε έναν ευρύ αστερισμό σχηματισμών και προσώπων που εξακολουθεί να αναζητά κεντρική κομματική έκφραση, ενώ ένα κομμάτι των ακροδεξιών ψηφοφόρων απορροφήθηκε από τη Ν.Δ. που έχει ενσωματώσει τμήμα της ακροδεξιάς ρητορικής, χωρίς να οδηγεί η απορρόφηση αυτή σε αποδυνάμωση του ακροδεξιού χώρου αλλά μάλλον σε διεύρυνση του ακροατηρίου του. Σημείωσε πως μετά την απαγόρευση του Αρείου Πάγου το ποσοστό της Χρυσής Αυγής και το δημοσκοπικό ποσοστό του μορφώματος Κασιδιάρη παρουσίασαν μια αναμενόμενη διασπορά, με μεγαλύτερη πύκνωση προς τα δεξιά του κομματικού φάσματος - περίπου το 25% στην Ελληνική Λύση, 18% στη Ν.Δ., 7% στην Πλεύση Ελευθερίας, 5,8% στον ΣΥΡΙΖΑ, 5,4% στο ΠΑΣΟΚ, ακυρώνοντας την προεκλογική ρητορική για προσπάθεια προσέγγισης των ψηφοφόρων των ναζιστικών μορφωμάτων από τον ΣΥΡΙΖΑ. Οπως επισήμανε, η Ελληνική Λύση έμεινε να πρωταγωνιστεί στην Ακροδεξιά, τα ποσοστά του κόμματος Νίκη αποτέλεσαν μία από τις μεγαλύτερες εκπλήξεις, ενώ ο Αντώνης Σαμαράς εμφανίστηκε ως ιεροκήρυκας της ελληνικής αλτ ράιτ ξεδιπλώνονας την ατζέντα της. Επιφυλακτικός προς μια ιδεολογική ανάλυση του εκλογικού αποτελέσματος υπήρξε ο δημοσιογράφος Γιάννης Αλμπάνης. Επισήμανε ότι τις εκλογές εξακολουθεί να τις κερδίζει το Κέντρο και αμφισβήτησε ότι η πολιτική υπεροχή του Κυρ. Μητσοτάκη αντανακλά μια πραγματική συντηρητική ιδεολογική στροφή της κοινωνίας. «Παρά τα 30 χρόνια νεοφιλελευθερισμού, παρά την πολύ μεγάλη αποδοχή της ανταγωνιστικότητας και του εκσυγχρονισμού, παρά το γεγονός ότι η μείωση των φόρων αποτελεί συντριπτικά ηγεμονική αντίληψη, στην οικονομία ο κόσμος εξακολουθεί να απαντά με τρόπο κεντροαριστερό. Το κράτος είναι πλειοψηφικό, βρίσκεται στην καρδιά της κοινωνικής συνείδησης ως δύναμη αναδιανομής και κοινωνικής προστασίας, αλλά και ως δύναμη ανάπτυξης» σημείωσε. Υπογράμμισε ότι στο μεταναστευτικό διατυπώνονται ιδιαιτέρως σκληρές θέσεις, γεγονός που οφείλεται στην εμπειρία από τη μεταναστευτική διαχείριση του ΣΥΡΙΖΑ και συνδέεται με το ευρύτερο αντιισλαμικό κλίμα στην Ευρώπη, ενώ έχει βασικό σημείο τομής τη σύνδεση του μεταναστευτικού με τα εθνικά θέματα, παρουσιάζοντας το μεταναστευτικό ως τμήμα του γεωπολιτικού παιχνιδιού και συνδέοντας τους πρόσφυγες και τους μετανάστες με τον Ερντογάν. Οπως παρατήρησε, η σκληρή γραμμή στο μεταναστευτικό επέτρεψε στη Ν.Δ. να διατηρήσει τη σχέση της με την ιστορική Δεξιά και να ανοιχτεί προς το Κέντρο με άλλες πολιτικές («δεν κάνεις ποτέ άνοιγμα χωρίς να κρατάς τους δικούς σου, χωρίς να απευθύνεσαι στο δικό σου ακροατήριο» υπογράμμισε), όπως ο εκσυγχρονισμός, η κρατική παρέμβαση στην οικονομία και η υιοθέτηση στοιχείων της κεντροαριστερής ατζέντας, όπως οι μισθοί, η δημόσια υγεία και τα έμφυλα ζητήματα, από το MeToo μέχρι τα ΛΟΑΤΚΙ, που έχουν απήχηση σε τμήμα των ψηφοφόρων της Ν.Δ. Η πολιτική επιστήμονας Κατερίνα Λαμπρινού σημείωσε ότι ο εκλογικός χάρτης παρουσιάζει έντονα στοιχεία μιας μεταβατικής συγκυρίας, όπως στις πρώτες εκλογές της Mεταπολίτευσης, όταν η Ν.Δ., όπως και σήμερα, επικράτησε σε εργατικές περιοχές που εκπροσωπούνται ιστορικά από την Αριστερά και την Κεντροαριστερά, όπως η Δυτική Αττική και η Β' Πειραιά. Μίλησε για ιστορικές περιόδους μετάβασης από μακροχρόνιες περιόδους κρίσης, με αυξημένο το συναίσθημα του φόβου και τα εθνικά θέματα πολύ ψηλά στην ατζέντα. «Είναι μια μεταβατική συγκυρία που ενδεχομένως ενεργοποιεί συντηρητικά ανακλαστικά, δεν είναι όμως μια στιγμή πραγματικής συντηρητικοποίησης» είπε. Μίλησε για μια ανοιχτή δομή τεράστιων πολιτικών ευκαιριών τόσο για την Ακροδεξιά, που ευθυγραμμίζεται με τις παγκόσμιες αντιγουόκ ανησυχίες και εντάσσεται σε ένα πουτινοτραμπικό συνεχές, όσο και για την Αριστερά, καθώς η εργασιακή επισφάλεια, τα δικαιώματα και η περιβαλλοντική κρίση δημιουργούν σήμερα μια κοινωνική Αριστερά η οποία φαίνεται να μην αντιπροσωπεύεται πολιτικά. Σημείωσε και μια τρίτη πιθανή εξέλιξη, την παγίωση του «δικομματισμού του ενάμισι κόμματος», όπως μεταπολεμικά στην Ιταλία, με μια αξιωματική αντιπολίτευση που δεν καταφέρνει επί δεκαετίες να απειλήσει την κυβέρνηση. Η Ελενα-Ολγα Χρηστίδη, ψυχολόγος, επιστηµονικά συνυπεύθυνη του επιστημονικού φορέα Orlando LGBT+, σημείωσε ότι οι έννοιες της συντηρητικοποίησης και της ιδεολογικής μετατόπισης αποτελούν περισσότερο δυναμικές διεργασίες παρά κλειστές ερωτήσεις και υπογράμμισε πως αν και είναι πρόωρη η απάντηση στο κεντρικό ερώτημα της ιδεολογικής μετατόπισης, πάντως εμφανίζονται όλα τα στοιχεία της αρχής της συγκρότησης και διεύρυνσης ενός ακροδεξιού κοινωνικού πυρήνα. «Οταν ο φόβος βρίσκεται εν υπνώσει και δεν έχει οργανωθεί σε υπαρξιακή αγωνία, βλέπουμε τη συντήρηση του στάτους κβο, την εσωτερικότητα, τον δισταγμό, την αναποφασιστικότητα ή τη βουβή ψήφο» σημείωσε. Πρόσθεσε ότι χρειάζεται προσεκτική παρατήρηση και εγρήγορση για τη στιγμή κατά την οποία η ψήφος με τη λογική της διασφάλισης οδηγεί αθόρυβα σε συντηρητικότερη στάση, καθώς μετακινείται προς τα δεξιά ό,τι θεωρείται ανεκτό, θεμιτό και αποδεκτό. Επισήμανε ότι, όταν εμφανίζεται οριζόντιος φόβος, μετακινούμενος από τον φόβο «μη χάσω κάτι» στον φόβο τού «δεν έχω να χάσω τίποτε άλλο», «σ’ αυτό το σημείο μπορούμε να δούμε τη σύγκρουση ή το άλμα στην κοινωνική επιρροή ή τη δημιουργία κοινωνικών πυρήνων αντίστασης ή μεγάλη αλλαγή στους συσχετισμούς». Στην ανάδυση της Ακροδεξιάς ως συνεκτικής εναλλακτικής δύναμης στη σημερινή σοσιαλφιλελεύθερη κρίση της Ευρώπης αναφέρθηκε σε παρέμβασή του ο Νίκος Φίλης, προβλέποντας ότι θα συνεχιστεί για μια διετία ένας ιδιόμορφος κεϊνσιανισμός επιδομάτων χωρίς κοινωνικό κράτος παρά μια άγρια πολιτική λιτότητας που θα οδηγήσει σε κοινωνική αμφισβήτηση. Στις επιπτώσεις της πανδημίας στη συγκρότηση ιδεολογικής ηγεμονίας αναφέρθηκε ο Νίκος Βούτσης, σημειώνοντας ότι ο ΣΥΡΙΖΑ οριοθέτησε τυπικά την ύπαρξη ενός νέου ιστορικού κύκλου και την ανάγκη της προσπάθειας για ριζοσπαστικοποίηση της κοινωνίας, αλλά ουσιαστικά κινήθηκε στην εκτός τόπου και χρόνου λογική του ώριμου φρούτου. Η Βασιλική Κατριβάνου σημείωσε ότι ο ΣΥΡΙΖΑ προσπάθησε να νοηματοδοτήσει την έννοια της ασφάλειας στην παιδεία, την υγεία και την εργασία, αντί για την καταστολή και τον φράχτη -«δεν το κάναμε όμως επαρκώς πετυχημένα» είπε."
efsyn.gr,https://www.efsyn.gr/politiki/antipoliteysi/392380_pasok-stin-axiomatiki-antipoliteysi-o-stohos-stis-25-ioynioy,ΑΝΤΙΠΟΛΙΤΕΥΣΗ,Το ΠΑΣΟΚ στην αξιωματική αντιπολίτευση ο στόχος στις 25 Ιουνίου,2023-06-03 14:38, efsyn.gr ,"Φωτογραφία Αρχείου Να εμπιστευτούν την πολιτική του ΠΑΣΟΚ κάλεσε τους πολίτες του Μυλοποτάμου στο Ρέθυμνο, όπου βρέθηκε νωρίτερα το Σάββατο, ο πρόεδρος του κινήματος, στο πλαίσιο της διήμερης περιοδείας του στην Κρήτη. «Αγωνιζόμαστε από άκρη σε άκρη της Κρήτης για να πάρει το νησί μας το πολιτικό χρώμα που του ταιριάζει, το πράσινο της κοινωνικής δικαιοσύνης και της εθνικής αξιοπρέπειας, το πράσινο της ελπίδας και της προοπτικής. Αγωνιζόμαστε», είπε ο Νίκος Ανδρουλάκης, «με τον λόγο της αλήθειας κι επιμένω για δίκαιη ανάπτυξη, για να λιγοστέψουν τα φορολογικά βάρη από τις πλάτες της μεσαίας τάξης και των πιο αδύναμων Ελλήνων». Ο πρόεδρος του ΠΑΣΟΚ είπε ακόμη πως «... έχουμε άλλες αγωνίες από τον κύριο Μητσοτάκη. Όπως βλέπουμε τις τελευταίες ημέρες, το μόνο που τον ενδιαφέρει είναι να μη φορολογήσουμε τα υπερκέρδη των ολιγαρχών. Αλγεινή εντύπωση μου έχει προκαλέσει και η αλλαγή του ΣΥΡΙΖΑ που πια δε μιλάει για φορολόγηση των υπερκερδών των τραπεζών». Το ΠΑΣΟΚ και η δημοκρατική παράταξη επισήμανε ο επικεφαλής της Χαριλάου Τρικούπη, ήρθε για να μείνει, «... να υπερασπιστεί μία Ελλάδα που δίνει ευκαιρίες στις νεότερες γενιές, μία Ελλάδα της αξιοπρέπειας, μία Ελλάδα που θα είναι ισχυρή στην Ευρώπη. Αυτή την Ελλάδα θα ξαναδημιουργήσει η Δημοκρατική παράταξη του ΠΑΣΟΚ σε αυτή τη νέα εποχή και είμαι σίγουρος ότι στις 25 Ιουνίου, οι πολίτες θα αγκαλιάσουν ακόμα πιο δυνατά αυτή την προσπάθεια που κάνουμε». Ο κ. Ανδρουλάκης επικοινώνησε με τους οπαδούς του Κινήματος, στο ραντεβού της παράταξης στην πλατεία του Περάματος και τους διαβεβαίωσε ότι στις επόμενες εκλογές, το ποσοστό του ΠΑΣΟΚ θα ανέβει, ζητώντας τους να επικοινωνήσουν από την πλευρά τους το μήνυμα ότι είναι ανάγκη το Κίνημα να βρεθεί στη θέση της αξιωματικής αντιπολίτευσης και φυσικά να μη χαθεί η έδρα του κόμματος στο νομό."
efsyn.gr,https://www.efsyn.gr/politiki/392379_poreia-pros-tin-kalpi-me-programma-kai-shedio-meiosis-ton-emmeson-foron,ΠΟΛΙΤΙΚΗ,Πορεία προς την κάλπη με πρόγραμμα και σχέδιο μείωσης των έμμεσων φόρων,2023-06-03 14:25, efsyn.gr ,"Στον δύσκολο αγώνα εν όψει 25ης Ιουνίου αναφέρθηκε ο Αλέξης Τσίπρας από τη Χαλκίδα, όπου συνομίλησε με πολίτες και εξέθεσε το πρόγραμμα του κόμματος για την αντιμετώπιση της αδικίας σε κάθε τομέα. Ο πρόεδρος του ΣΥΡΙΖΑ-Προοδευτική Συμμαχία, που περιοδεύει στην Εύβοια, επισήμανε ότι το νησί «γνωρίζει τη σημαίνει αδικία» και τόνισε ότι ο ΣΥΡΙΖΑ είναι εκεί «για να ακούσουμε τους πολίτες, αλλά και για να καταθέσουμε τις προτάσεις μας. Διότι έχουμε μπροστά μας ένα δύσκολο αγώνα, αλλά το γνωρίζετε χρόνια τώρα ότι το βασικό μας χαρακτηριστικό είναι ότι δεν το βάζουμε κάτω. Ότι δίνουμε τον αγώνα με αποφασιστικότητα και στις πιο δύσκολες στιγμές. Δεν το βάζουμε κάτω γιατί στην σκέψη μας δεν είναι το κομματικό μας συμφέρον, αλλά γιατί η κοινωνία βρίσκεται μπροστά σε μια μεγάλη διακινδύνευση». Ο Αλέξης Τσίπρας μίλησε για ένα σχέδιο ανάσας, σημειώνοντας ότι «οι μισθωτοί, οι εργαζόμενοι, οι μικρομεσαίοι επιχειρηματίες, οι αγρότες και οι κτηνοτρόφοι χρειάζονται στήριγμα την επόμενη ημέρα».  Αναφέρθηκε στην απλή αναλογική και πώς την χρησιμοποίησαν τα υπόλοιπα κόμματα, τονίζοντας ότι «στις 25 του Ιούνη είναι μια νέα εκλογική αναμέτρηση. Στις 21 του Μάη είχαμε ένα όραμα που δεν καταφέραμε να κάνουμε πράξη. Ένα όραμα να αλλάξουμε το πολιτικό σύστημα, γι αυτό οραματιστήκαμε την απλή αναλογική, με στόχο την συνεργασία των προοδευτικών δυνάμεων. Δυστυχώς, όμως, όλες οι άλλες προοδευτικές δυνάμεις, ενώ εμείς κοιτάζαμε το μέλλον της χώρας, κοίταζαν πώς θα μεγαλώσουν το δικό τους το χωράφι. Τους απλώσαμε το χέρι της συνεργασίας και αυτοί κοίταγαν να χτυπήσουν το δικό μας χέρι που τους απλώναμε και όχι τη Δεξιά του κ. Μητσοτάκη. Και κάναμε την αυτοκριτική μας ότι το όραμα αυτό δεν μπορεί να γίνει πράξη. Η επιλογή της απλής αναλογικής υπέστη μια στρατηγική ήττα. Τώρα έχουμε εκλογές με ένα άλλο εκλογικό σύστημα. Δεν υπάρχει απλή  αναλογική και ίσως δεν θα υπάρξει για πάρα πολλά χρόνια ποτέ ξανά. Να είμαστε ειλικρινείς και να παραδεχόμαστε την πραγματικότητα. Αλλά σε αυτή την εκλογική αναμέτρηση πηγαίνουμε με την ενισχυμένη αναλογική και αυτό σημαίνει ότι είτε ο ένας είτε ο άλλος θα κυβερνήσει».   Αναγνωρίζοντας τους αρνητικούς συσχετισμούς, όπως αυτοί αναδείχθηκαν από το εκλογικό αποτέλεσμα της 21ης Μαΐου, ο πρόεδρος του ΣΥΡΙΖΑ-ΠΣ είπε ότι «οι πολίτες πρέπει να γνωρίζουν ποια είναι τα εναλλακτικά σχέδια που σήμερα αντιπαρατίθενται». «Ααπό τη μία είναι αυτό της ΝΔ του κ. Μητσοτάκη, που λέει φοροαπαλλαγές στους πλούσιους και φορολεηλασία στους πολλούς, λέει ανυπαρξία κοινωνικού κράτους, διάλυση της δημόσιας υγείας, διάλυση των δημόσιων υποδομών. Από την άλλη είναι το πρόγραμμα του ΣΥΡΙΖΑ που λέει ότι πρέπει να στηριχθεί η κοινωνία, να στηρίξουμε το δημόσιο σύστημα Υγείας, να αντιμετωπίσουμε την ακρίβεια, να ενισχύσουμε το εισόδημα, να σταθούμε δίπλα στον αγρότη, τον κτηνοτρόφο, τον μικρομεσαίο επιχειρηματία. Γι' αυτό επιλέγουμε να δώσουμε αυτήν τη μάχη με όπλο το πρόγραμμά μας». Όσον αφορά την κοστολόγηση των προγραμμάτων των κομμάτων και τη στάση της Νέας Δημοκρατίας, τόνισε ότι «η μεγάλη πλειοψηφία της κοινωνίας δεν έμαθε τις προτάσεις μας αλλά παρακολούθησε αυτή την αντιπαράθεση για το κόστος του δικού μας προγράμματος». Και πρόσθεσε: «Χθες λοιπόν έκανα μια πρόταση στον κ. Μητσοτάκη. Να πάμε μαζί τα προγράμματά μας για κοστολόγηση στο Γενικό Λογιστήριο του Κράτους, στο Γραφείο Προϋπολογισμού της Βουλής, σε όποιον ανεξάρτητο φορέα θέλει και την άλλη μέρα να μην το βάλει στα πόδια, να έρθει να συζητήσουμε δημόσια και ανοιχτά σε μια τηλεοπτική αντιπαράθεση για τα προγράμματά μας».  Αλλά όπως, τόνισε: «Χθες οι μάσκες έπεσαν. Ούτε κοστολόγηση θέλει ούτε τηλεοπτική αντιπαράθεση θέλει ο κ. Μητσοτάκης. Το μόνο που θέλει είναι να λέει ψέματα και να κάνει προπαγάνδα. Γιατί άραγε η ΝΔ αρνείται να κοστολογήσει το δικό της πρόγραμμα; Γιατί είναι ένα ευχολόγιο. Μας είπε χθες ο κ. Σκέρτσος ότι το πρόγραμμά τους έχει κατατεθεί στο Μεσοπρόθεσμο. Η αλήθεια είναι ότι το 90% των εξαγγελιών του κ. Μητσοτάκη δεν έχει κατατεθεί στο μεσοπρόθεσμο. Η κυβέρνηση που έριξε την τριετία 2020 – 2022 τον μέσο ονομαστικό μισθό, αλλά και το 2022  - 2023 τον μέσο πραγματικό μισθό, ότι θα φτάσει τον μέσο μισθό στα 1500 ευρώ. Και πώς; Χωρίς ξεπάγωμα των τριετιών; Χωρίς συλλογικές συμβάσεις;».  Ο Αλέξης Τσίπρας υποστήριξε ότι σχέδιο του Κυριάκου Μητσοτάκη είναι «να διευρύνει τις ανισότητες και την εργασιακή ζούγκλα και να δώσει στήριγμα στους ισχυρούς και όχι στους πολλούς», μιλώντας για φορολεηλασία των χαμηλών εισοδημάτων.  «Θα πούμε την αλήθεια στον ελληνικό λαό» τόνισε ο κ. Τσίπρας. «Η αλήθεια είναι ότι δεν είμαστε εμείς αυτοί που θέλουμε να αυξήσουμε τις ασφαλιστικές εισφορές στους ελευθέρους επαγγελματίες και τους αγρότες. Η αλήθεια είναι ότι εμείς εντάξαμε 2,5 εκ. ανασφάλιστους στο ΕΣΥ. Και αυτοί αφήνουν εκτός υπηρεσιών του ΕΟΠΥΥ όσους δεν έχουν να πληρώσουν τις ασφαλιστικές τους εισφορές. Η αλήθεια είναι ότι εμείς έχουμε σχέδιο ρύθμισης των χρεών των μικρομεσαίων επαγγελματιών και των αγροτών με διαγραφή μέρους του ονομαστικού χρέους και 120 δόσεις. Η αλήθεια είναι ότι εμείς δεν έχουμε σχέδιο να αυξήσουμε τους φόρους για τους πολλούς, αλλά να μειώσουμε τους έμμεσους φόρους, τον ΦΠΑ και τον ΕΦΚ, που έχουν λεηλατήσει το εισόδημα των νοικοκυριών».  «Λέει ο κ. Μητσοτάκης ότι δεν αύξησε τους φόρους αυτά τα 4 χρόνια. Η αλήθεια είναι ότι αύξησε τους φόρους κατά 4,5 δις μέσα από τη διατήρηση του ΦΠΑ. Όταν το καλάθι του νοικοκυριού με την ακρίβεια πάει από τα 50 στα 100 ευρώ και δεν μειώνονται οι φορολογικοί συντελεστές τότε διπλασιάζεται ο φόρος που πληρώνει ο πολίτης. Αυτή είναι η φορολογική λεηλασία που έχει επιφέρει ο κ. Μητσοτάκης στον πολίτη, στον καταναλωτή, στον αγρότη, στην μεσαία τάξη», τόνισε. Και απαντώντας στην τρομοκράτηση των πολιτών από τη Νέα Δημοκρατία ότι ο ΣΥΡΙΖΑ θα αυξήσει τους φόρους, τόνισε: «Μας λένε ότι εμείς θα φορολογήσουμε τα διυλιστήρια και τις εταιρείες ενέργειας. Θέλω να σας ρωτήσω: έχει κανείς από εσάς κανένα διυλιστήριο, έχει κανένας από εσάς καμία εταιρεία ενέργειας και φοβάστε μήπως σας φορολογήσουμε; Αυτοί που φοβούνται ότι θα τους φορολογήσουμε δικαίως φοβούνται. Έβλεπα  προχθές μία έκθεση της Τράπεζας της Ελλάδος για τις καταθέσεις στις τράπεζες. Τι έλεγε; Έλεγε ότι το 72,5% των καταθέσεων είναι καταθέσεις μέχρι 1.000 ευρώ, δηλαδή της μεγάλης πλειοψηφίας του κόσμου. Και το 0,7% των καταθέσεων είναι πάνω από 100.000 ευρώ. Τι άλλο έλεγε; Ότι αυτό το 72,5% των καταθέσεων μέχρι 1000 είναι 2,6 δισ. ευρώ. Ενώ το 0,7% είναι 81 δισ. ευρώ. Να λοιπόν η Ελλάδα των μεγάλων αντιθέσεων, η Ελλάδα του κ. Μητσοτάκη. Αυτές είναι οι αντιθέσεις, οι αδικίες οι μεγάλες. Σε αυτές τις αδικίες  ερχόμαστε εμείς να απαντήσουμε με το πρόγραμμά μας. Λέμε ότι πρέπει να μπει ένα τέλος στην αισχροκέρδεια, πρέπει να φορολογηθούν οι πλούσιοι και όχι να λεηλατούνται οι μεσαίοι και οι φτωχοί με τους έμμεσους φόρους, με τον Ειδικό Φόρο Κατανάλωσης».  «Οφείλουμε στους ανθρώπους της Εύβοιας να θυμίσουμε όχι μόνο τι σημαίνει δεξιά, αλλά και τι σημαίνει μία πολιτική που διευρύνει τις ανισότητες και την αδικία», είπε ο Αλέξης Τσίπρας και πρόσθεσε: «Θέλω να απευθυνθώ ειδικότερα στους ανθρώπους στη Βόρεια Εύβοια, στους ανθρώπους εκείνους που είδανε μέσα σε δέκα ημέρες τις περιουσίες τους να γίνονται στάχτη και βλέπουν εδώ και δύο χρόνια μόνο υποσχέσεις για ανασυγκρότηση χωρίς κανένα ορατό αποτέλεσμα. Θέλω να απευθυνθώ και στους ανθρώπους της Χαλκίδας που βλέπουν τις δημόσιες υποδομές της πόλης τους να καταρρέουν, στους ανθρώπους της  Νότιας Εύβοιας, στις εργάτριες και στους εργάτες στο Μαντούδι, που κάποτε έσφυζε από ζωή. Και σήμερα είναι  μέσα στην αποβιομηχάνιση και την ερημοποίηση. Στους ανθρώπους της Νότιας Εύβοιας που βλέπουν μία άναρχη προοπτική μέσα από τις ανεμογεννήτριες που φυτρώνουν παντού. Να αναφερθώ στους ανθρώπους της Εύβοιας που βλέπουν ότι δεν υπάρχουν υποδομές, οδικό δίκτυο και κυρίως που βλέπουν τον μεγάλο κίνδυνο της ανεργίας να τους πνίγει. Θέλω να πω σε όλους αυτούς τους πολίτες στις 25 του Ιούνη ανεξάρτητα από το αν έχουν διαφωνίες μαζί μας, ανεξάρτητα αν έχουν επιφυλάξεις απέναντί μας να ενώσουμε τις δυνάμεις μας, γιατί μόνο αν ενώσουμε τις δυνάμεις μας μπορούμε να φέρουμε προοπτική και ελπίδα και στον τόπο σας και στη χώρα». Στρεφόμενος κατά της Ν.Δ. είπε ότι με τον προπαγανδιστικό της μηχανισμό «θέλουν να στρέψουν τους πολίτες που δεν ψήφισαν ΝΔ και δεν θα ψηφίσουν και τώρα, να τους στρέψουν στην κάλπη μικρότερων κομμάτων. Γιατί; Γιατί αυτό που θέλουν είναι τη επόμενη ημέρα να είναι ανεξέλεγκτοι και ανενόχλητοι. Να μην υπάρχει καμία δύναμη που να μπορεί να τους κοιτάξει στα μάτια και να τους εμποδίσει. Εμείς λοιπόν καλούμε τους πολίτες που ψήφισαν μικρότερα κόμματα, τους πολίτες που απείχαν, τις νέες και τους νέους που απείχαν, καλούμε και εκείνους τους αναποφάσιστους που την τελευταία στιγμή ψήφισαν ΝΔ αλλά δεν θέλουν να έχουμε μία ηγεμονία, μία παντοδυναμία ανεξέλεγκτη, αλλά θέλουν να υπάρχει στον τόπο τούτο δημοκρατία και προοπτική, να ενώσουν την φωνή τους στην κάλπη του ΣΥΡΙΖΑ, με το ψηφοδέλτιο του ΣΥΡΙΖΑ-ΠΣ. Η ΝΔ τρέμει την προοπτική ο ΣΥΡΙΖΑ να ανατρέψει τους συσχετισμούς, γιατί ξέρει ότι αυτό είναι εφικτό, ακόμη και η ανατροπή αυτών των δυσμενών συσχετισμών είναι εφικτή, αν οι πολίτες συνειδητοποιήσουν ότι αυτή την φορά ψηφίζουμε για την ζωή μας».  Και τόνισε ότι αυτή την φορά «δεν κρίνονται πρόσωπα και κόμματα αυτή την φορά κρίνεται η ζωή μας».  Και κάλεσε τους πολίτες της Χαλκίδας και της Εύβοιας «να ενώσουν την δική τους φωνή με την δική μας. Να κάνουμε το αδύνατο δυνατό για να στηρίξουμε την κοινωνία και τις ανάγκες της. Να κάνουμε το αδύνατο δυνατό τις 20  μέρες που έμειναν να ανατρέψουμε τους συσχετισμούς». Ο πρόεδρος του ΣΥΡΙΖΑ-ΠΣ, μετά το μπαράζ προκλήσεων από τον Άδ. Γεωργιάδη, τόνισε ότι πρέπει να εξηγήσουμε στους πολίτες «ότι αυτό που έρχεται είναι ανεξέλεγκτο, αυτό που έρχεται είναι λαίλαπα, είναι τσουνάμι. Ο κ. Γεωργιάδης είπε ότι είναι ‘ντεμοντέ’ το να προστατεύεις την πρώτη κατοικία. Εμείς λέμε ότι δεν είναι ντεμοντέ να προστατεύεις της πρώτη κατοικία, ντεμοντέ είναι η κοινωνική λεηλασία, η κοινωνική αναλγησία. Με αυτές τις σκέψεις θέλω να σας καλέσω όλες και όλους να δώσουμε την μάχη μέχρι το τελευταίο δευτερόλεπτο για να κρατήσουμε την κοινωνία όρθια, να κρατήσουμε ζωντανή την ελπίδα, να ανατρέψουμε τους συσχετισμούς. Θα είμαστε εδώ και σήμερα και αύριο και πάντα. Πάμε γερά για τη μεγάλη ανατροπή, πάμε γερά για να δώσουμε ελπίδα, όνειρα  και προοπτική»."
efsyn.gr,https://www.efsyn.gr/politiki/392373_minyma-koytsoympa-apo-larymna-oi-kaminades-tis-larko-den-eprepe-na-einai-sbistes,ΠΟΛΙΤΙΚΗ,Μήνυμα Κουτσούμπα από Λάρυμνα: «Οι καμινάδες της ΛΑΡΚΟ δεν έπρεπε να είναι σβηστές»,2023-06-03 13:13, efsyn.gr ,"Περιοδεία στον Δήμο Λοκρών στη Φθιώτιδα πραγματοποιεί ο γ.γ. της Κ.Ε. του ΚΚΕ, όπου συναντήθηκε με κατοίκους της περιοχής, στην πλειονότητά τους εργαζόμενους στη ΛΑΡΚΟ. «Ο ελληνικός λαός δεν χρειάζεται αντιπολίτευση “μούφα”», υπογράμμισε από την Λάρυμνα ο Δημήτρης Κουτσούμπας, αναφερόμενος στην εμβληματική για την περιοχή βιομηχανία, τονίζοντας στους εργαζόμενους του εργοστασίου την ανάγκη περαιτέρω ενίσχυσης του ΚΚΕ στη κάλπη για την ενίσχυση των λαϊκών συμφερόντων Στη συζήτηση με τους κατοίκους της περιοχής, έκανε ιδιαίτερη αναφορά στην ΛΑΡΚΟ και την σημασία που δίνει το ΚΚΕ για τη συνέχιση της λειτουργίας της. Υπογράμμισε ιδιαίτερα τους αγώνες των εργαζομένων προκειμένου να παραμείνει ανοιχτή, «κόντρα στα σχέδια απαξίωσης και πώλησης της» όπως χαρακτηριστικά σημείωσε, ενώ υπογράμμισε παράλληλα πως «οι καμινάδες της ΛΑΡΚΟ αυτή τη στιγμή δεν έπρεπε να είναι σβηστές». Σε δήλωσή του, ο Δημήτρης Κουτσούμπας υπογράμμισε πως «απέναντι σε μια από χέρι αντιλαϊκή κυβέρνηση που θα προκύψει στις 25 του Ιούνη, στις κάλπες, ο ελληνικός λαός δεν χρειάζεται μια αντιπολίτευση 'μούφα' όπως αυτή που κάνουν τα άλλα κόμματα, στηρίζοντας τις βασικές επιλογές της αντιλαϊκής κυβέρνησης, αλλά χρειάζεται μια ισχυρή αντιπολίτευση με πολύ πιο δυνατό ΚΚΕ και μέσα στη Βουλή και στους καθημερινούς αγώνες του λαού μας για την υπεράσπιση των λαϊκών συμφερόντων». Ο Δημήτρης Κουτσούμπας, υποψήφιος βουλευτής στον νομό Φθιώτιδας ο ίδιος, συνεχίζει την περιοδεία του στο Μαρτίνο και τη Μαλεσίνα."
efsyn.gr,https://www.efsyn.gr/themata/thema-tis-efsyn/392265_i-dynami-toy-foboy-sto-eklogiko-soma,ΤΟ ΘΕΜΑ ΤΗΣ «ΕΦ.ΣΥΝ.»,Η δύναμη του φόβου στο εκλογικό σώμα,2023-06-03 12:25, Γιώργος Πετρόπουλος ,"Ανεξαρτήτως των λαθών του ΣΥΡΙΖΑ που συνέβαλαν σε τέτοιας έκτασης ήττα, αυτό που σε τελευταία ανάλυση μέτρησε ως τελικό συμπέρασμα ήταν η αδυναμία του να πείσει πως έχει αξιόπιστη κυβερνητική πρόταση σε αντίθεση με τη Ν.Δ. που η δική της πρόταση ήταν και σαφής και συγκεκριμένη. Εντούτοις οι ψηφοφόροι ουδέποτε φαντάστηκαν την εικόνα αυτού που ψήφισαν, τη διπλάσια δηλαδή απόσταση ανάμεσα στα δύο κόμματα. Γι’ αυτό και η ανακοίνωση των τελικών αποτελεσμάτων βρήκε πολίτες και πολιτικούς να τα αντικρίζουν με μεγάλη έκπληξη. Τι θα μπορούσε να συμβεί αν αυτά τα αποτελέσματα επαναληφθούν στις εκλογές της 25ης Ιουνίου; Θα ήταν λάθος να πιστέψει κανείς ότι οι ψηφοφόροι γενικώς αλλά και οι σκεπτόμενοι ψηφοφόροι της Ν.Δ. ειδικότερα -αυτοί δηλαδή που δεν προσεγγίζουν το κόμμα τους με οπαδικά κριτήρια- θεωρούν πως είχαμε μια εξαιρετική κυβέρνηση στην τετραετία που πέρασε, πως δεν μοίρασε κρατικό χρήμα σε «ημετέρους», πως δεν έκανε σκάνδαλα, πως δεν έχει σχέση με τις υποκλοπές, πως είναι ανεύθυνη για το έγκλημα των Τεμπών, πως δεν έχει απλώσει τα πλοκάμια της στους θεσμούς και ειδικότερα στη Δικαιοσύνη, πως δεν κάλυψε ενόχους και δεν κουκούλωσε υποθέσεις, πως δεν εξυπηρετεί συμφέροντα. Το αντίθετο ακριβώς συμβαίνει. Οι σκεπτόμενοι ψηφοφόροι γενικά και της Ν.Δ. ειδικότερα ξέρουν πολύ καλά πως η κυβέρνηση της προηγούμενης τετραετίας είναι βουτηγμένη ώς τα μαλλιά σε αυτές τις σκοτεινές υποθέσεις. Αλλά η ψήφος δεν σχετίζεται μόνο με την καλή ή την κακή άποψη που έχει ο ψηφοφόρος για ένα κόμμα, ακόμη και γι’ αυτό που θεωρούσε ή θεωρεί κόμμα του. Είναι επίσης γεγονός ότι ένα μεγάλο κομμάτι -αν όχι το μεγαλύτερο- του βασικού κορμού των ψηφοφόρων της Ν.Δ. δεν θεωρούν ότι το αποτέλεσμα της 21ης Μαΐου συνιστά νίκη πρώτα και κύρια για το κόμμα τους. Αντίθετα θεωρούν πως πρωτίστως πρόκειται για νίκη του συστήματος Μητσοτάκη και της πολιτικής του οικογένειας και δευτερευόντως για νίκη της Ν.Δ. Μητσοτάκης και Ν.Δ. δεν είναι ταυτόσημα πράγματα για τον κλασικό νεοδημοκράτη δεξιό. Στο πλαίσιο αυτό ο φόβος από το εκλογικό αποτέλεσμα ήταν φυσική συνέπεια και για τους ψηφοφόρους της Ν.Δ., καθώς αντιλαμβάνονται πως αν η κυβέρνησή Μητσοτάκη έκανε όσα έκανε στην προηγούμενη θητεία της με 158 βουλευτές και με απόσταση 8 ποσοστιαίων μονάδων από τον ΣΥΡΙΖΑ, δεν θα διστάσει μπροστά σε τίποτα αν το αποτέλεσμα των εκλογών του Μαΐου επαναληφθεί τον Ιούνιο. Τον ίδιο φόβο -ενδεχομένως πολύ πιο αυξημένο- έχουν και οι ψηφοφόροι του ΣΥΡΙΖΑ αλλά και οι ψηφοφόροι των υπόλοιπων κομμάτων της αντιπολίτευσης. Επιπλέον αντιλαμβάνονται, ειδικά οι νεοδημοκράτες, πως η παντοδυναμία Μητσοτάκη συνιστά την ταφόπλακα της καραμανλικής Ν.Δ. και τη μετατροπή της σε ένα κόμμα-όργανο στα χέρια της μεγαλύτερης και ισχυρότερης πολιτικής οικογένειας της χώρας. Καραμανλήδες στην Ελλάδα υπάρχουν, όπως και Παπανδρέου, αλλά η οικογένεια Μητσοτάκη στο πολιτικό γίγνεσθαι είναι άλλο πράγμα. Αυτό εύκολα το καταλαβαίνει ο πολίτης και ακόμη καλύτερα ο σκεπτόμενος δεξιός ψηφοφόρος. Η εκλογική ήττα του ΣΥΡΙΖΑ ήταν συντριπτική. Αυτό κανείς δεν μπορεί να το αμφισβητήσει, αρκεί να δει μόνο την έκτασή της. Αλλά δεν ηττήθηκε μόνο ο ΣΥΡΙΖΑ, κάτι που εύκολα μπορεί να γίνει αντιληπτό αν υπολογιστούν οι συνέπειες. Μαζί με τον ΣΥΡΙΖΑ ηττήθηκαν μια σειρά δημοκρατικά δικαιώματα, ελευθερίες και διεκδικήσεις. Κατ’ αρχάς ηττήθηκε η απλή αναλογική που ήταν από την αρχή στο στόχαστρο του Κυρ. Μητσοτάκη και του εκλογικού επιτελείου του. Ηττήθηκε δηλαδή το μοναδικό εκλογικό σύστημα που διασφαλίζει και στην κάλπη τη συνταγματικά κατοχυρωμένη ισότητα των πολιτών, γιατί διασφαλίζει την ισοτιμία της ψήφου. Για την ήττα της απλής αναλογικής δεν συνέβαλε μόνο η Ν.Δ. και οι μηχανισμοί της. Συνέβαλε ολόκληρη η Αριστερά, σε όλες τις εκφάνσεις της, που δεν την υπερασπίστηκε. Κυρίως έργο της Αριστεράς είναι η ήττα της απλής αναλογικής. Πάνω στην ήττα της απλής αναλογικής -που είχε συντελεστεί προεκλογικά στη συνείδηση των ψηφοφόρων- ακυρώθηκε και η πρόταση του ΣΥΡΙΖΑ για κυβέρνηση συνεργασίας. Ετσι κυριάρχησε το αφήγημα Μητσοτάκη και ο θρίαμβος της καλπονοθείας. Οτι η χώρα μπορεί να κυβερνηθεί μόνο με καλπονοθευτικό συστήματα μέσω των οποίων ένα κόμμα μειοψηφίας στην κοινωνία θα μετατρέπεται, ελέω εκλογικού νόμου, σε κόμμα πλειοψηφίας στη Βουλή. Θα χρειαστούν πολλά χρόνια για να μπορέσει η Αριστερά να επαναφέρει με πειστικό τρόπο την απλή αναλογική ως πρώτη και βασική προϋπόθεση για τη διασφάλιση της ισότητας των πολιτών στις εκλογές. Κι ακόμη περισσότερα για τη συνταγματική θέσπισή της ως πάγιου εκλογικού συστήματος. Αν λάβουμε υπόψη ότι αυτό το αίτημα είναι ιδρυτικού χαρακτήρα για την Αριστερά, προέκυψε ταυτόχρονα με την ίδρυσή της, θα καταλάβουμε το πισωγύρισμα που έχει συντελεστεί. Το εκλογικό αποτέλεσμα έφερε αλώβητη και ενισχυμένη τη Ν.Δ. απέναντι στο σκάνδαλο των υποκλοπών, στο έγκλημα των Τεμπών, στις απευθείας αναθέσεις σε «ημετέρους», στη διασπάθιση του δημόσιου χρήματος. Η καταστρατήγηση δικαιωμάτων, όπως αυτό του απορρήτου των επικοινωνιών και της ιδιωτικής ζωής, της ασφάλειας των συγκοινωνιών, του δημοκρατικού ελέγχου στη διαχείριση του κρατικού χρήματος κ.λπ., επικυρώθηκε εκλογικά. Το κράτος ως λάφυρο της εκάστοτε κυβερνητικής εξουσίας θριάμβευσε. Επίσης επικυρώθηκαν εκλογικά μια σειρά αντιδημοκρατικά-αντιλαϊκά μέτρα που έλαβε η Ν.Δ. του Κυρ. Μητσοτάκη στη διάρκεια της κυβερνητικής θητείας της, όπως η περιστολή του δικαιώματος της διαμαρτυρίας και της ελευθερίας τού συνέρχεσθαι, η κατάργηση του πανεπιστημιακού ασύλου, η παράνομη παραβίαση του οικογενειακού ασύλου, η περιστολή μέχρις εξαφανίσεως του λεγόμενου κράτους δικαίου με όσες δημοκρατικές κατακτήσεις περιείχε ή είχαν απομείνει. Ολα αυτά δεν συνιστούν μόνο ήττα του ΣΥΡΙΖΑ. Δεν συνιστούν καν εκλογική ήττα, που είναι το λιγότερο. Συνιστούν πισωγύρισμα της ελληνικής κοινωνίας. Στις εκλογές της 21ης Μαΐου θριάμβευσε ένα σύστημα προπαγάνδας, ελεγχόμενης και κατευθυνόμενης ενημέρωσης που εδώ και πολλά χρόνια αντιστρέφει την πραγματικότητα κάνοντας το άσπρο-μαύρο και το αντίθετο με στόχο τη χειραγώγηση των συνειδήσεων. Ταυτόχρονα ηττήθηκε η ελευθερία του Τύπου και της άσκησης της κριτικής και περιθωριοποιήθηκε η ελεύθερη-δημοκρατική αντιπαράθεση ιδεών, η ισότητα στη δυνατότητα προβολής και ζύμωσης των απόψεων. Αυτά δεν συνιστούν μόνο ήττα του ΣΥΡΙΖΑ. Είναι καίριο πλήγμα στη δημοκρατία που, αντί να διευρύνεται, συρρικνώνεται απελπιστικά. Δεν χρειάζεται να είναι κανείς ειδήμων της πολιτικής για να καταλάβει πως μια επανάληψη του εκλογικού αποτελέσματος της 21ης Μαΐου στις εκλογές της 25ης Ιουνίου σημαίνει πως ό,τι αντιλαϊκό νομοθετήθηκε την προηγούμενη τετραετία, θα παγιωθεί στην εφαρμογή του και θα επεκταθεί. Ο,τι αντιδημοκρατικό έγινε και επικυρώθηκε εκλογικά, θα καθιερωθεί και θα επεκταθεί καθώς θα ανοίξει την όρεξη στην πανίσχυρη κυβέρνηση και στον παντοδύναμο Μητσοτάκη για ακόμη χειρότερες πρακτικές. Κι αυτό δεν θα είναι μόνο ήττα του ΣΥΡΙΖΑ. Αυτό θα είναι ήττα της Αριστεράς, ήττα των δημοκρατικών κομμάτων, ήττα των κινημάτων, ήττα του λαού. Μια τέτοια ήττα είναι χρέος των κομμάτων της Αριστεράς και της δημοκρατικής αντιπολίτευσης γενικότερα να την αποτρέψουν. Αλλά για να το πετύχουν αυτό πρέπει να πείσουν τους ψηφοφόρους. Ο απόλυτα δικαιολογημένος φόβος που προκάλεσε το αποτέλεσμα της 21ης Μαΐου δημιούργησε μια ευρύτατη εκλογική βάση που είναι έτοιμη να συνεισφέρει στην αποτροπή. Μια εκλογική βάση που ξεκινάει από τον κόσμο της Αριστεράς και διεισδύει βαθιά στον κόσμο της Ν.Δ. Ολοι παραδέχονται πως οι κάλπες στη νέα εκλογική αναμέτρηση θα είναι άδειες. Το πώς θα γεμίσουν δεν έχει ακόμη κριθεί, παρ’ όλο που το σύστημα Μητσοτάκη είναι σε πλεονεκτικότερη θέση. Του Αγγελου Σεριάτου* Σύμφωνα με τον εκλογικό νόμο, υπό τον οποίο θα διεξαχθούν οι εκλογές της 25ης Ιουνίου, το πρώτο κόμμα εφόσον συγκεντρώσει ποσοστό 25% θα λάβει μπόνους 20 εδρών. Ουσιαστικά, σε ένα τέτοιο σενάριο οι 280 έδρες θα μοιραστούν αναλογικά μεταξύ των κομμάτων που θα πετύχουν την είσοδο τους στο Κοινοβούλιο, με τις υπολειπόμενες 20 έδρες να πηγαίνουν στο πρώτο κόμμα ως μπόνους. Από αυτό το ποσοστό (25%) και πάνω, για κάθε επιπλέον 1% που θα λάβει το πρώτο κόμμα θα εξασφαλίζει περίπου ακόμα 2 έδρες, με μέγιστο τις 30 επιπλέον. Ως εκ τούτου, αν για παράδειγμα το πρώτο κόμμα συγκεντρώσει ποσοστό 40%, τότε θα λάβει το σύνολο του μπόνους που δικαιούται (50 έδρες), οι οποίες θα προστεθούν στις έδρες που θα έχει ήδη εξασφαλίσει αναλογικά. Ωστόσο, το πραγματικά κρίσιμο μέγεθος για την εξασφάλιση της αυτοδυναμίας των 151 εδρών είναι το άθροισμα των ποσοστών των κόμματων που δεν θα πετύχουν να εισέλθουν στη Βουλή. Πιο συγκεκριμένα, όσο τυχόν μεγαλύτερο είναι το άθροισμα των κομμάτων που θα μείνουν εκτός Βουλής τόσο μικρότερο θα είναι και το ποσοστό που απαιτείται για την αυτοδυναμία. Αντίστροφα, αν στο μηδενικής πιθανότητας σενάριο κατά το οποίο το αθροιστικό ποσοστό των κομμάτων που θα μείνουν εκτός Βουλής είναι τελικά 0%, τότε το πρώτο κόμμα θα χρειαστεί ποσοστό της τάξης του 40,4% για να εξασφαλίσει μια ισχνή αυτοδυναμία 151 εδρών. Αν στις 25 Ιουνίου επαναληφθούν τα αποτελέσματα των πρόσφατων εκλογών, τότε η Ν.Δ. θα λάβει το μέγιστο του μπόνους, δηλαδή 50 έδρες, φτάνοντας τις 171. Ο παραπάνω εξαιρετικά μεγάλος αριθμός εδρών θα οφείλεται κυρίως στο μεγάλο ποσοστό (16%) των κομμάτων που δεν πέτυχαν να περάσουν το κατώφλι του 3%. Αν στις 25 Ιουνίου επαναληφθούν τα αποτελέσματα των πρόσφατων εκλογών, με μόνη διαφοροποίηση την οριακή είσοδο στη Βουλή ενός εκ των κομμάτων που έφτασαν στο κατώφλι της, δηλαδή της Νίκης ή της Πλεύσης Ελευθερίας, τότε το άθροισμα του ποσοστού των εκτός Βουλής κομμάτων θα διαμορφωθεί στο 13%, οδηγώντας τη Ν.Δ. σε μια άνετη κοινοβουλευτική πλειοψηφία 167 εδρών. Αν, ωστόσο, στις επερχόμενες εκλογές καταφέρουν δύο κόμματα, όπως η Νίκη και η Πλεύση Ελευθερίας, να εισέλθουν με οριακό τρόπο στο Κοινοβούλιο, τότε το άθροισμα του ποσοστού των εκτός Βουλής κομμάτων θα διαμορφωθεί κοντά στο 10%, οδηγώντας τη Ν.Δ. σε αυτοδυναμία, με 163 έδρες. Τέλος, αν στις εκλογές του Ιουνίου η Ν.Δ. καταγράψει απώλειες, συγκεντρώνοντας ποσοστό 37%, την ίδια στιγμή που δύο ή τρία κόμματα, όπως η Νίκη, η Πλεύση Ελευθερίας και το ΜέΡΑ25 εισέλθουν σε αυτή, μειώνοντας σε κάθε περίπτωση το ποσοστό των εκτός Βουλής κομμάτων στο 11%, τότε το κυβερνών κόμμα δεν θα καταφέρει να εξασφαλίσει τις απαιτούμενες για την αυτοδυναμία 151 έδρες. Εν κατακλείδι, η βασικότερη πληροφορία που θα χρειαστεί να έχουμε κατά νου για την αποκωδικοποίηση του ερωτήματος της αυτοδυναμίας είναι το άθροισμα του ποσοστού που θα λάβουν τα κόμματα που δεν θα πετύχουν να εισέλθουν στην επόμενη Βουλή. Οσο μικρότερο είναι αυτό το ποσοστό τόσο πιο ψηλά θα ανέβει ο πήχης της αυτοδυναμίας, ενώ όσο μεγαλύτερο είναι τόσο πιο χαμηλά θα κατέβει ο σχετικός πήχης. Το πώς αυτή η γνωστή παράμετρος σχετίζεται με τις στρατηγικές των κομμάτων είναι μια πιο σύνθετη αλλά και εξαιρετικά ενδιαφέρουσα συζήτηση. * Επικεφαλής Ερευνών της Prorata υπ. διδάκτορας Πολιτικής Επιστήμης"
efsyn.gr,https://www.efsyn.gr/politiki/392368_meta-tin-kindynologia-gia-forologisi-merismaton-thymithikan-kai-toyrkiko-proxeneio,ΠΟΛΙΤΙΚΗ,"Μετά την κινδυνολογία για φορολόγηση μερισμάτων, θυμήθηκαν και το τουρκικό προξενείο",2023-06-03 12:13, efsyn.gr ,"Τον νομό Ροδόπης και τον μειονοτικό βουλευτή Φερχάτ Οζγκιούρ επέλεξαν το Σάββατο ο εκπρόσωπος Τύπου της Νέας Δημοκρατίας,  και ο Κυριάκος Μητσοτάκης, για να επιτεθούν στον ΣΥΡΙΖΑ-Προοδευτική Συμμαχία, υποστηρίζοντας ότι η επιλογή του είναι επικίνδυνη και ισχυριζόμενοι ότι «υιοθετεί την πιο ακραία τουρκική προπαγάνδα». Η Ροδόπη, υπενθυμίζεται ότι είναι ο μόνος νομός στον οποίο δεν βγήκε πρώτο κόμμα η Νέα Δημοκρατία, και ο Άκης Σκέρτσος, εκμεταλλευόμενος και τη μικροκομματική γκρίνια που προκλήθηκε στον ΣΥΡΙΖΑ-ΠΣ μετά τις εκλογές της 21ης Μαΐου, μετά την κινδυνολογία για τους κινδύνους που επισύρει για τους Έλληνες η φορολόγηση των μερισμάτων ή των υπερκερδών των μεγάλων επιχειρήσεων, αποφάσισε να κάνει προεκλογικό αγώνα θέτοντας στο στόχαστρο τον υποψήφιο του ΣΥΡΙΖΑ στη Ροδόπη, που ήρθε πρώτος σε ψήφους στον νομό. Δεν άφησε απέξω ούτε τον βουλευτή του ΠΑΣΟΚ-Κινήματος Αλλαγής, Χουσεΐν Ζεϊμπέκ στην Ξάνθη. «Ελπίζουμε και αναμένουμε στη σημερινή συνεδρίαση του Εκτελεστικού Συμβουλίου του ΣΥΡΙΖΑ που θα ασχοληθεί με την ανάλυση των αιτιών της εκλογικής ήττας σε όλη την επικράτεια και με τις βουλευτικές του λίστες, ο κ. Τσίπρας και τα μέλη του κόμματός του να αναλύσουν και τα αίτια της νίκης του υποψηφίου που επέλεξαν να τους εκπροσωπήσει στη Ροδόπη, κ. Οζγκιούρ», δήλωσε ο εκπρόσωπος Τύπου της Νέας Δημοκρατίας, και πρόσθεσε: «Η επιλογή υποψηφίων που υιοθετούν την πιο ακραία τουρκική προπαγάνδα, μιλούν ανοιχτά για τουρκική και όχι μουσουλμανική μειονότητα στη Θράκη και υποστηρίζονται εμφανώς από το τουρκικό προξενείο -όπως και ο κ. Ζεϊμπέκ που εξελέγη στην Ξάνθη- προκαλεί σοβαρά ερωτηματικά για τα κριτήρια με τα οποία ο ΣΥΡΙΖΑ υπηρετεί την κοινή εξωτερική πολιτική και άμυνα έναντι του τουρκικού αναθεωρητισμού». Και κατέληξε: «Η Νέα Δημοκρατία είναι ξεκάθαρη: δεν εντάσσονται όλοι οι μειονοτικοί βουλευτές σε αυτή την κατηγορία. Η Ελλάδα και το κόμμα μας τάσσεται σταθερά υπέρ των μειονοτικών δικαιωμάτων, με ισονομία και ισοπολιτεία για όλους τους Έλληνες πολίτες, ανεξαρτήτως θρησκεύματος. Όμως, όπως επισημαίνει στη συνέντευξή του στο Πρώτο Θέμα σήμερα ο Πρόεδρος της Νέας Δημοκρατίας, Κυριάκος Μητσοτάκης: “κάποια κόμματα όφειλαν να είναι πολύ πιο προσεκτικά στις επιλογές τους”». Είχε προηγηθεί η συνέντευξη του Κυριάκου Μητσοτάκη στην εφημερίδα «Πρώτο Θέμα», που μίλησε για «ανοικτή παρέμβαση του τουρκικού προξενείου».  «Στη Ροδόπη υπήρξε όντως ανοιχτή παρέμβαση του Τουρκικού Προξενείου υπέρ συγκεκριμένου υποψηφίου. Και αυτό είναι πρόβλημα» είπε και πρόσθεσε ότι «δεν γίνεται μια ξένη χώρα να παρεμβαίνει ανοιχτά υπέρ συγκεκριμένων υποψηφίων που αναφέρονται στο τουρκικό προξενείο κι όχι στην ελληνική συνταγματική έννομη τάξη. Είναι θέμα που πρέπει να απασχολήσει πρωτίστως το κόμμα που τον επέλεξε, καθώς καθίσταται συμμέτοχο στην ανάμειξη ενός άλλου κράτους στα εσωτερικά της Ελλάδας. Και προσοχή: δεν μιλώ για όλους τους μειονοτικούς βουλευτές, ούτε για όλη την εθνική μουσουλμανική μειονότητα».  Και σημείωσε ότι ο ίδιος έχει «στηρίξει τη θρησκευτική μειονότητα, στα βήματα του Κωνσταντίνου Μητσοτάκη που έκανε πράξη την ισονομία και την ισοπολιτεία. Οι Έλληνες μουσουλμάνοι πρέπει να αισθάνονται ότι έχουν ίσες ευκαιρίες με τους συμπολίτες τους Χριστιανούς και κάνουμε ό,τι χρειάζεται γι΄αυτό. Κάποιοι, όμως, θέλουν να τους αντιμετωπίζουν ως μοχλούς για να δημιουργούν προβλήματα στην Ελλάδα. Γι΄αυτό και κάποια κόμματα όφειλαν να είναι πολύ πιο προσεκτικά στις επιλογές τους»."
efsyn.gr,https://www.efsyn.gr/nisides/392288_itta,ΝΗΣΙΔΕΣ,Ήττα,2023-06-03 12:10, Παύλος Μεθενίτης ,"Υποχώρηση του Ναπολέοντα από τη Μόσχα. Εργο του Αντόλφ Νόρτεν Μήτε νικών αμφάδην αγάλλεο, μήτε νικηθείς, εν οίκω καταπεσών οδύρεο (Ούτε αν νικήσεις να χαίρεσαι πολύ ούτε αν νικηθείς να κλαις και να οδύρεσαι κλεισμένος στο σπίτι σου) Αρχίλοχος «Οποιος λέει είναι νικητής/διαπράττει ένα ανιαρό λάθος/όποιος λέει πως είναι νικημένος/διαπράττει ένα σπαραχτικό λάθος», είχε γράψει ο ποιητής Νίκος Καρούζος, και δεν ξέρω εάν το κόμμα της αξιωματικής αντιπολίτευσης διαπράττει ένα «σπαραχτικό» λάθος λέγοντας πως είναι νικημένο στις πρόσφατες εκλογές, το σίγουρο όμως είναι πως η ήττα του, αυτή η συντριπτική ήττα, ήταν σπαραχτική όχι μόνο για τα μέλη και τους φίλους του, όχι μόνο για την Αριστερά, αλλά και για την Ελλάδα γενικότερα. Εκτός δηλαδή κι αν θεωρείται νίκη η θριαμβευτική επιβράβευση αυτών που ασέλγησαν για τέσσερα χρόνια πάνω στο κοινωνικό σώμα... Καθώς μπαίνουμε λοιπόν στην εποχή των σχοινοτενών αναλύσεων περί των αιτίων της καταβαράθρωσης του μεγάλου χαμένου των εκλογών, καθώς εμφανίζονται οι αυτοκριτικές και οι αποκαθηλώσεις, οι δημόσιες μαστιγώσεις και τα συντροφικά μαχαιρώματα, όλα δηλαδή τα απότοκα της αποτυχίας, ίσως πρέπει να μιλήσουμε για τη λέξη των ημερών: την ήττα. Το Λεξικό της Νέας Ελληνικής Γλώσσας την ορίζει ως την αρνητική έκβαση σε αγώνα, μάχη, σύγκρουση, αλλά και σε κάθε είδους ανταγωνισμό ή συναγωνισμό, ως την αποτυχία στην επίτευξη στόχου. Η ήττα παράγεται από το αρχαίο ρήμα «ηττώμαι», δηλαδή «χάνω, νικιέμαι», που ετυμολογείται από το «ήττων ή ήσσων», δηλαδή «λιγότερος, κατώτερος, μικρότερος» και συνεκδοχικά, «υποδεέστερος, δευτερεύων». Κανείς δεν θέλει να ηττάται – αλλά όλοι μας εφευρίσκουμε διάφορες ευφυολογίες για να μεταβολίσουμε την ήττα μας: μην μπορώντας να κάνουμε διαφορετικά, χρυσώνουμε το χάπι. Κάποιοι, μάστορες του λόγου και της χειραγώγησης των πολιτών, είχαν ξεπεράσει τον εαυτό τους στην παρουσίαση της ήττας τους. Ο Ανδρέας Παπανδρέου, για παράδειγμα, ύστερα από κάποιες δημοτικές εκλογές που το ΠΑΣΟΚ είχε ηττηθεί, είχε πει το ιστορικό «νίκησε η τοπική αυτοδιοίκηση!». Λέμε πως η ήττα μάς βοηθάει να γίνουμε σοφότεροι, πιο ανθρώπινοι, ανώτεροι, ή ακόμα και πιο αποτελεσματικοί στην τελική επίτευξη του στόχου μας. Ομως όλα αυτά είναι παραμύθια και παραμυθίες – απλώς κάνοντας την ανάγκη φιλοτιμία, εξωραΐζουμε την ήττα μας. Εάν μπορούσαμε, θα ανταλλάσσαμε εκατό ένδοξες ήττες με μια μικρή, αμφιλεγόμενη νίκη. Πολλοί από τους διασήμους της Ιστορίας, που γνώρισαν επιτυχίες και αποτυχίες στην πορεία τους, αποφθέγγονται για την ήττα: «Μήτε νικών αμφάδην αγάλλεο, μήτε νικηθείς, εν οίκω καταπεσών οδύρεο», είχε πει ο αρχαίος ποιητής Αρχίλοχος, δηλαδή «ούτε αν νικήσεις να χαίρεσαι πολύ, ούτε αν νικηθείς να κλαις και να οδύρεσαι κλεισμένος στο σπίτι σου», κάτι με το οποίο συμφώνησε ο Ρωμαίος ρήτορας και πολιτικός Κικέρων: «ποτέ μη χαίρεσαι όταν κερδίζεις, ποτέ μη λυπάσαι όταν χάνεις». Ομως αυτοί οι ψύχραιμοι, ανώτεροι τρόποι διαχείρισης του πικρού αισθήματος της ήττας καθόλου δεν επηρέασαν άλλους, μεταγενέστερους, που συμφώνησαν με το αμερικανικό ρητό πως «ο πρώτος είναι πρώτος και ο δεύτερος είναι τίποτα». Ο Αδόλφος Χίτλερ είχε πει πως «αν νικήσεις, δεν χρειάζεται να δώσεις εξηγήσεις. Αν νικηθείς, καλύτερα να μην είσαι εκεί για να δώσεις εξηγήσεις», ενώ ένα από τα πρωτοπαλίκαρά του, ο Χέρμαν Γκέρινγκ, ο αντικαγκελάριος της ναζιστικής Γερμανίας, είχε δηλώσει πως «ο νικητής πάντα θα είναι ο δικαστής και ο ηττημένος θα είναι ο κατηγορούμενος». Ας έχουν υπόψη όλη αυτή τη σοφία των προγόνων τα στελέχη του μεγαλύτερου κόμματος της ελληνικής Αριστεράς κι ας ανοίξουν καμιά σαμπάνια, ακολουθώντας την προτροπή του Ναπολέοντα «στη νίκη αξίζουμε σαμπάνια. Στην ήττα τη χρειαζόμαστε»."
efsyn.gr,https://www.efsyn.gr/stiles/meteoros/392309_i-spilaiodis-logiki-ton-anapofasiston,ΜΕΤΕΩΡΟΣ,Η σπηλαιώδης λογική των αναποφάσιστων,2023-06-03 11:52, Δημήτρης Νανούρης ,"Ψεκάστε, ψιττακίστε, ψηφίστε! Εξηγούμαι: Μου το σφύριξε φιλαράκι στο μπαρ, καθότι τώρα που ανοίγει ο καιρός μένει όλο και περισσότερο κλειστό το χαζοκούτι, αφού απολαμβάνω το καφεδάκι μου και τα υποδέλοιπα τερψιλαρύγγια στα έξω τραπεζάκια της βεράντας μου και των ευαγών ιδρυμάτων στα οποία αρέσκομαι να συχνάζω τις νύχτες. Ο Κυριάκος, του οποίου το επώνυμο αρνούμαι να επαναλάβω ως αμετανόητος δεισιδαίμων, εκφωνεί συνήθη δεκάρικο κατά την πρόσφατη περιοδεία του στην Κρήτη. Κατέρχεται κάποτε από το βήμα, υπό τις αυτοθέλητες επευφημίες πρόθυμων χειροκροτητών, οπότε τον πλησιάζει η καρντασίνα του Ντόρα και κάτι του ψιθυρίζει στ’ αυτί. Ηλεκτρόδια και συναφή ηλεκτροχημικά στοιχεία διαπερνούν αίφνης το κορμί του και σαν να ’χε ξεχάσει το πιο ουσιώδες ξαναπιάνει χωρίς χρονοτριβή το μικρόφωνο, υπενθυμίζοντας στα σαστισμένα πλήθη ότι τον Ιούνιο ψηφίζουμε με άλλα ψηφοδέλτια. Ξεκαθάρισε πως δεν ισχύουν πια τα παλιά και ζήτησε να προσέξουν γιατί δεν είναι ώρα για τέτοια λάθη. Η διευκρίνιση αποκαλύπτει, αν μη τι άλλο, ότι ικανή μερίδα των ψηφοφόρων προμηθεύεται εισέτι ψηφοδέλτια, ενδεχομένως σημαδεμένα, από τους πονηρούς πολιτευτάδες της Δεξιάς, που ζουν και βασιλεύουν ιδίως στην αγνή ελληνική ύπαιθρο. Φως φανάρι πως εν έτει 2023 οι εκλογές γίνονται με όρους παρελθουσών αλήστου μνήμης δεκαετιών. Φοβάμαι πως στις περισπούδαστες αθρόες αναλύσεις περί τα σημαινόμενα του εκλογικού αποτελέσματος δεν αποδίδεται η πρέπουσα βαρύτητα στην απρεπή ελαφρότητα με την οποία χιλιάδες συμπατριώτες μας ασκούν το εκλογικό τους δικαίωμα, καθιστώντας αυτοβούλως εαυτούς αθύρματα τοπικών και εθνικών κομματαρχών. Οπότε πιάσ’ τ’ αυγό και κούρευ’ το! Κακά τα ψέματα. Τις κυβερνήσεις τις βγάζει το κρίσιμο 15% των αναποφάσιστων, η τελική επιλογή του οποίου κονιορτοποιεί συχνά την κοινή, τετράγωνη, ψυχρή, σιδηρά και κάθε είδους λογική. Σεπτέμβριος 2015. Ακροβολισμένοι νωρίς στην μπάρα του «Ορεβουάρ». Ο «γιατρός», γνωστός για τις ακροδεξιές πεποιθήσεις του, δίνει σύντομη διάλεξη στους ατυχείς διπλανούς του σχετικά με το πόσο τον εκνευρίζουν η αδιακρισία και τα αδιάκριτα άτομα. Προτού ολοκληρώσει καλά καλά γυρίζει προς το μέρος μου ρωτώντας: «Τι ψήφισες, Δημήτρη;». Ουδόλως επιθυμώ παρόμοιες συζητήσεις μαζί του. «Δεν νομίζω πως πρόκειται για την πιο διακριτική ερώτηση», τον αποφεύγω σκωπτικά. «Να σου πω τι ψήφισα εγώ;» αντιτείνει. Δεν δείχνει να πτοείται από την επίμονη άρνησή μου και ξεδιπλώνει τη σκέψη του. «Εννοώ να εξαργυρώνω οτιδήποτε κάνω», αρχίζει. «Επαιξα ένα εικοσάρι πως ο Καμμένος θα μπει στη Βουλή και κέρδισα τρία κατοστάρικα». Μολαταύτα τσιγκουνεύεται να κεράσει, καθώς τον προτρέπουν οι γύρω. Αμέσως μετά εξηγεί με ατράνταχτα επιχειρήματα πως τα κίνητρά του δεν ήταν τόσο φθηνά. Συντάσσεται, είπε, με την άποψη πως ο Τσίπρας δικαιούται μια δεύτερη ευκαιρία. Ομως καλύτερα να του κοπεί το χέρι, παρά να το ρίξει στην Αριστερά. Οπότε ψήφισε τους ΑΝ.ΕΛΛ., παρότι δεν χωνεύει τον Καμμένο, επειδή ήξερε πως θα συνεργαστεί με τον Τσίπρα. Το συγκεκριμένο άτομο με τη σπηλαιώδη πολιτική σκέψη ήταν ο μόνος κυβερνητικός της παρέας. Η πλειονότης ανήκαμε στην αντιπολίτευση και δη στις αιρετικές εξωκοινοβουλευτικές εκδοχές της. Μολονότι η επικράτηση της Ν.Δ. στις εκλογές του Μαΐου δεν έδινε υψηλές αποδόσεις στο στοίχημα, τύποι σαν τον «γιατρό», που δυστυχώς αυξάνονται και πληθαίνουν, βρήκαν κατά τα φαινόμενα πολλούς λόγους να την προτιμήσουν, τρελαίνοντας την κοινωνία και παίρνοντας τα πτυχία των κάθε λογής πολιτικών αναλυτών."
efsyn.gr,https://www.efsyn.gr/politiki/paraskinia/392367_periodeia-ston-ebro-apo-ton-ey-apostolaki,ΠΑΡΑΣΚΗΝΙΑ,Περιοδεία στον Έβρο από τον Ευ. Αποστολάκη,2023-06-03 11:42, Αντώνης Τελόπουλος ,"Από τη γέφυρα των Κήπων στον Έβρο που ενώνει Ελλάδα και Τουρκία ξεκίνησε την υψηλού συμβολισμού επίσκεψη του στον Έβρο ο Επίτιμος Α/ΓΕΕΘΑ και βουλευτής Επικράτειας του ΣΥΡΙΖΑ Ευάγγελος Αποστολάκης. Η περιοδεία στον Έβρο εντάσσεται στο πλαίσιο της απόφαση της Κεντρικής Εκλογικής Επιτροπής ΣΥΡΙΖΑ -ΠΣ, για επισκέψεις στον Έβρο και στα Νησιά του Ανατολικού Αιγαίου.  Ο πρώην Υπουργός Εθνικής Άμυνας και επίτιμος Αρχηγός ΓΕΕΑΘΑ, Ευάγγελος Αποστολάκης από κοινού με τον Στέφανο Κασσελάκη Υποψήφιο στο ψηφοδέλτιο Επικρατείας και τον βουλευτή του Συριζα -ΠΣ στον Έβρο Μενέλαο Μαλτέζο θα συνεχίσουν την περιοδεία τους στην Αλεξανδρούπολη όπου θα συναντηθούν με τη Διοίκηση του ΟΛΑ. Σκοπός της περιοδείας είναι η επαφή με τους πολίτες και τους φορείς των περιοχών αυτών και η προβολή των θέσεων του ΣΥΡΙΖΑ ΠΣ για τα ζητήματα ασφάλειας και ανάπτυξης."
efsyn.gr,https://www.efsyn.gr/politiki/392365_ekloges-25-ioynioy-ta-44-kommata-poy-dilosan-symmetohi,ΠΟΛΙΤΙΚΗ,Εκλογές 25 Ιουνίου: Τα 44 κόμματα που δήλωσαν συμμετοχή,2023-06-03 11:31, efsyn.gr ,"Εκλογικό υλικό από τις εκλογές της 21ης Μαΐου Συμμετοχή στις εκλογές της 25ης Ιουνίου δήλωσαν στην Εισαγγελία του Αρείου Πάγου συνολικά 35 κόμματα, 5 συνασπισμοί κομμάτων, 1 συνδυασμός ανεξάρτητων υποψηφίων και 3 μεμονωμένοι ανεξάρτητοι υποψήφιοι, σύνολο 44. Η προθεσμία υποβολής δηλώσεων συμμετοχής στις επικείμενες εκλογές έχει λήξει. Μεταξύ των κομμάτων που έχουν δηλώσει συμμετοχή στις εκλογές είναι και ο συνδυασμός «Έλληνες για την Πατρίδα και την Ελευθερία» στον οποίο συμμετέχει ο Ηλίας Κασιδιάρης, που έχει καταδικαστεί για την υπόθεση της Χρυσής Αυγής και εκτίει την ποινή του. Σύμφωνα με ανάρτηση του Ηλία Κασιδιάρη στα μέσα κοινωνικής δικτύωσης θα είναι υποψήφιος βουλευτής στην Α΄ Αθηνών, ενώ στον συνδυασμό συμμετέχουν 28 ανεξάρτητοι υποψήφιοι βουλευτές. Επίσης, μεταξύ των 44 κομμάτων και συνδυασμών υπάρχουν και νεοεμφανιζόμενα κόμματα, όπως και νεοεμφανιζόμενοι ανεξάρτητοι, ενώ κόμματα που «κόπηκαν» από τον Άρειο Πάγο και δεν συμμετείχαν στις περασμένες εκλογές τώρα κατέθεσαν αιτήσεις συμμετοχής υπό άλλη ή παρεμφερή ονομασία. Επίσης, όπως είχε δηλώσει τις προηγούμενες μέρες, δεν κατέθεσε αίτηση συμμετοχής το κόμμα ΕΑΝ του πρώην αντιπροέδρου του Αρείου Πάγου Αναστάσιου (Τάσου) Κανελλόπουλου.   Τα 44 κόμματα, συνασπισμοί κομμάτων και οι μεμονωμένοι ανεξάρτητοι υποψήφιοι που δήλωσαν συμμετοχή στις επικείμενες εκλογές, κατά τη σειρά κατάθεσης στην Εισαγγελία του Αρείου Πάγου, είναι τα εξής: Κόμματα Συνασπισμοί κομμάτων Συνδυασμός ανεξάρτητων συνεργαζόμενων υποψηφίων Μεμονωμένοι ανεξάρτητοι Ο αριθμός των 44 κομμάτων που δήλωσαν συμμετοχή στις επικείμενες εκλογές είναι μικρότερος κατά 6 από τις υποψηφιότητες που είχαν δηλωθεί στις προηγούμενες εκλογές της 21ης Μαΐου 2023.  Στον πρώτο γύρο των περασμένων εκλογών είχαν καταθέσει αιτήσεις συμμετοχής στην Εισαγγελία του Αρείου Πάγου 50 κόμματα και από το Α1 Πολιτικό Τμήμα του Αρείου Πάγου «κόπηκαν» 14 κόμματα και τελικά κατήλθαν στις εκλογές της 21ης Μαΐου, 36 κόμματα και  συνασπισμοί κομμάτων, όπως και ένας μεμονωμένος.  Επίσης, ο αριθμός των κομμάτων που δήλωσαν συμμετοχή τόσο στις περασμένες εκλογές της 21η Μαΐου, όσο και στις επερχόμενες της 25ης Ιουνίου, είναι αισθητά μεγαλύτερος από αυτό των εκλογών των περασμένων ετών. Τέλος, η ανακήρυξη των κομμάτων από το Α1 Πολιτικό Τμήμα του Αρείου Πάγου θα πραγματοποιηθεί την ερχόμενη Πέμπτη, 8 Ιουνίου 2023, ενώ   μεθαύριο Δευτέρα, 5 Ιουνίου, τα κόμματα, οι συνασπισμοί κομμάτων και οι συνδυασμοί ανεξάρτητων υποψηφίων, πρέπει να υποβάλλουν τους συνδυασμούς τους, στην ηλεκτρονική πύλη του υπουργείου Εσωτερικών."
efsyn.gr,https://www.efsyn.gr/stiles/yposimeioseis/392306_gia-geloio,ΥΠΟΣΗΜΕΙΩΣΕΙΣ,Για το γελοίο...,2023-06-03 11:00, Γιώργος Σταματόπουλος ,"Θερμό μήνυμα από φίλο (Σ.Κ.) αναγνώστη: «Από τα πρόσφατα εκλογικά αποτελέσματα αποδεικνύεται ότι τελικά είμαστε ένας γελοίος λαός. Εδωσαν είκοσι μονάδες διαφορά στους εγκληματίες της Δεξιάς. Ευθύνεται η Αριστερά; Αναντίρρητα, όμως αυτό δεν δικαιολογεί αυτήν την ψήφο. -Περί γελοιότητας ο λόγος...». Λοιπόν δεν συμφωνώ εν όλω, παρότι -νομίζω ότι- κατανοώ την οργή και το ξέσπασμα του αναγνώστη. Είναι βέβαιο ότι το γελοίο είναι πανταχού παρόν στην καθημερινή συνάφεια και δηλώνει περήφανα μάλιστα το «παρών» σε κάθε εκδήλωση της πραγματικότητας. Αυτό δεν σημαίνει ότι πολλοί άνθρωποι μπορούν να το ξεχωρίσουν και να το εξορίσουν από τις πράξεις τους. Εάν επικρατεί, πρέπει να αναζητηθεί αλλού αυτή του η «δυναμική» και όχι στον λαό, ο οποίος ούτως ή άλλως άγεται και φέρεται, απολίτιστος ων ακόμη στον εικοστό πρώτο αιώνα [άλλο απολίτιστος και άλλο γελοίος, νομίζω]. Δεν είναι μόνο η Δεξιά που δηλητηρίασε την πολιτική ζωή [πολιτισμική και λοιπά...] της χώρας, είναι και όλοι εκείνοι που εναντιώνονται στη «φιλοσοφία» της και τη στρατηγική της, όλοι εμείς που αυτοχαρακτηριζόμαστε «δημοκρατικοί», «αριστεροί» και ό,τι κατεβάσει η γκλάβα μας. Αποδίδουν τινές το Βατερλό της Αριστεράς στην έλλειψη σθεναρής αντιπολίτευσης, άλλοι στη μεταστροφή της κοινωνίας προς τον συντηρητισμό [αλλά ποιος συνέβαλε σε αυτήν τη μεταστροφή, τσιμουδιά] και άλλοι στα τραγικά ολισθήματα στελεχών του ΣΥΡΙΖΑ, λίγες ημέρες πριν από τις εκλογές· και άλλοι, που δεν είναι και πολύ μακριιά από τους προηγούμενους, στην απόλυτη κυριαρχία του λάιφ στάιλ, στη χαζοχαρούμενη δηλαδή άποψη για τη ζωή, στην αβασάνιστη διαχείριση σκοπών και ονείρων [ιδεών και λοιπά]. Αποδεκτές και σεβαστές όλες οι προσεγγίσεις-αναλύσεις. Ελα όμως που φέρεται να έχει δίκιο ο Μητσοτάκης λέγοντας πλέον, εκ του ασφαλούς και με αρκετή δόση κομπορρήμονος ταπεινοφροσύνης, ότι τα κόμματα της αντιπολίτευσης έχουν χάσει τα αυγά και τα πασχάλια...Τι να αντιτάξει κανείς; Σαφώς δεν είναι θέσφατο ότι «είναι σοφός» [ο λαός] και άλλες ανοησίες, είναι όμως [ο πάντοτε ίδιος αυτός λαός] σκληρός κι εκδικητικός, παρ' όλη την ενίοτε αφειδώλευτα εξαπλούμενη αφροσύνη του. Μοιάζουν παράδοξα και αντιφατικά ίσως όλα αυτά αλλά έχει σημασία να επικεντρώνονται οι πολιτικές αναλύσεις στο βάθος και όχι στα επιφαινόμενα, στην ουσία και όχι πια στην «ιδεολογία». Το βάθος και η ουσία σήμερα δεν είναι τίποτα άλλο από την έλλειψη πολιτισμού και παιδείας καθώς και οι χθαμαλές έστω ανάγκες της πλειοψηφίας των κοινωνικών ομάδων. Οι γνωρίζοντες καλά τα συμφέροντά τους, π.χ. οι επιχειρηματίες του τουρισμού, ένιωσαν ανακούφιση από την παντελή έλλειψη ελέγχων εκ μέρους του κράτους της πολύμορφης Ακροδεξιάς· βλάκες είναι να μην εκφράσουν με την ψήφο τους την ευγνωμοσύνη τους για αυτήν την απουσία εποπτείας που, αν εφαρμοζόταν, θα μείωνε κατά πολύ τα κέρδη τους; Δεν φαίνεται να είμαστε γελοίος λαός, ναι όμως, απολίτιστος και συμφεροντολόγος και απαίδευτος. Και πάει στο καλό αυτός ο λαός. Αυτοί που τον εκφράζουν, υποτίθεται, τι είναι; Καλύτεροι; Η Αριστερά δεν είναι παλιά και παρωχημένα συνθήματα -τι είναι ακριβώς ας αναρωτηθεί η ίδια [εάν ποτέ μπορέσει να κάνει κάτι τέτοιο]."
efsyn.gr,https://www.efsyn.gr/themata/kryfa-hartia/392305_piso-apo-tin-kalpi,ΚΡΥΦΑ ΧΑΡΤΙΑ,Πίσω από την κάλπη,2023-06-03 10:59, Τάσος Κωστόπουλος ,"Χαρακτηριστικό δείγμα προπαγάνδας της φωτισμένης και δημοκρατικής Ν.Δ. του εθνάρχη Καραμανλή: το ΠΑΣΟΚ ως Δούρειος Ιππος κομμουνιστών, αναρχικών και άλλων ανατροπέων του «αστικού καθεστώτος». Το σκίτσο πρωτοδημοσιεύτηκε στο επίσημο κομματικό όργανο «Νέα Πορεία» κι από εκεί σε προεκλογικό έντυπο του 1981. Οι εκλογές και τα δημοψηφίσματα δεν είναι καλλιστεία για να κριθούν από μια πετυχημένη αμφίεση, ένα κακό μακιγιάζ ή μια λάθος κίνηση στην προεκλογική πασαρέλα. Αποτυπώνουν τον πραγματικό συσχετισμό δύναμης που επικράτησε σε μια κοινωνία το προηγούμενο διάστημα, σε δύο κυρίως κομβικά επίπεδα. Το ένα είναι η πολιτικοϊδεολογική ηγεμονία: το αφήγημα που επικρατεί στους κόλπους αυτής της κοινωνίας για το παρελθόν, το παρόν και το μέλλον της, για τις αιτίες των προβλημάτων της και τις εφικτές δυνατότητες αντιμετώπισής τους. Το δεύτερο, είναι αυτό που λέγαμε κάποτε ταξική πάλη: η έκβαση των κοινωνικών συγκρούσεων της προηγούμενης περιόδου, η γείωση των αντιμαχόμενων πολιτικών σχηματισμών σε συγκεκριμένους κοινωνικούς χώρους σε συνδυασμό με την έμπρακτη στήριξη κι εκπροσώπηση των συμφερόντων τους. Πολιτικοϊδεολογική ηγεμονία και υλικοί δεσμοί που κανένα μιντιακό σύμπαν δεν μπορεί εύκολα να απειλήσει και για την αποδόμηση των οποίων απαιτείται μακροχρόνια, συστηματική προσπάθεια – και, στο μεσοδιάστημα, κάθε καναλάρχης που σέβεται τα συμφέροντά του είναι υποχρεωμένος να λαμβάνει υπόψη, αν όχι να σέβεται (ή, έστω, να παριστάνει ότι σέβεται). «Θέλω να απευθυνθώ όχι μόνο στους προοδευτικούς πολίτες, αλλά και στους ψηφοφόρους της Νέας Δημοκρατίας. Εχει καμία σχέση αυτή η συμπεριφορά [του Κυριάκου Μητσοτάκη] με τους δικούς τους κώδικες αξιών, με τις αξίες της παράταξης που ίδρυσε ο Κωνσταντίνος Καραμανλής;» | Αλέξης Τσίπρας (πλατεία Συντάγματος, 18.5.2023) Καθόλου περίεργο, λοιπόν, που οι πρόσφατες εκλογές κατέληξαν σε πανωλεθρία του ΣΥΡΙΖΑ, θρίαμβο της κυβέρνησης Μητσοτάκη και ήττα εν γένει της Αριστεράς (εκτός αν θεωρήσουμε «νίκη» τη θετική πλην μίζερη άνοδο των ποσοστών του ΚΚΕ κατά 1,93%, μόλις το ένα έκτο δηλαδή των απωλειών του ΣΥΡΙΖΑ, τη στιγμή που η Ν.Δ. αύξησε τις ψήφους της κατά 156.242 και το συνολικό ποσοστό Δεξιάς κι Ακροδεξιάς ξεπέρασε το 51%). Οπως εύστοχα επισήμανε ο Πάνος Κοσμάς σε τούτην εδώ την εφημερίδα (23/5), στην καλύτερη –κατά τη γνώμη μου– ανάλυση που δημοσιεύτηκε μέχρι σήμερα για τη λαϊκή ετυμηγορία της 21ης Μαΐου, οι κάλπες επιβεβαίωσαν αυτό που ήταν ήδη ορατό σε όσους βλέπουν πέρα από τον ευνουχιστικό κλωβό των οικείων social media: την ανάδυση ενός συμπαγέστατου μπλοκ εξουσίας, βαθιά γειωμένου στα λεγόμενα «μεσαία στρώματα» (ακριβέστερα: στη δυναμικότερη μερίδα τους), στρώματα που νιώθουν σαφώς κερδισμένα από την κυβερνητική πολιτική όσον αφορά τις εργασιακές σχέσεις, τη φορολογία, την άρση κάθε περιβαλλοντικής προστασίας και το μάννα των κάθε είδους επιχορηγήσεων. Μπλοκ ιδεολογικά μπετοναρισμένου με μια νέα εκδοχή εθνικοφροσύνης κι ενθουσιασμένου από το γεγονός ότι ο Κυριάκος, σε αντίθεση με τον Τσίπρα, τήρησε απαρέγκλιτα τη δική του βασική υπόσχεση: να πάρει πίσω ό,τι είχε απομείνει από τις θεσμικές κατακτήσεις και το ιδεολογικό εποικοδόμημα της επάρατης Μεταπολίτευσης, εγκαθιδρύοντας την «κυβερνωμένη και ουχί κυβερνώσα δημοκρατία» που οραματιζόταν τη δεκαετία του 1960 (αλλά δεν κατόρθωσε να οικοδομήσει το 1974-1980) ο εθνάρχης Καραμανλής. Οι αναγκαίες κοινωνικές συμμαχίες αυτού του ηγεμονικού μπλοκ με μερίδα των λαϊκών στρωμάτων εξασφαλίστηκαν αφ’ ενός μεν χάρη σ’ αυτή την επικαιροποιημένη εθνικοφροσύνη (ελληνοχριστιανισμός, τουρκοφαγία, εξοπλιστικά προγράμματα, συμπαράταξη με τους ισχυρούς της Δύσης, αντιμεταναστευτική ρητορική επικυρωμένη με στρατόπεδα συγκέντρωσης κι επαναπροωθήσεις, συμβολική ανάδειξη του «νόμου» και της «τάξης» σε κυρίαρχες αξίες, κατασκευή και στοχοποίηση του εσωτερικού εχθρού), αφ’ ετέρου δε χάρη στα υλικά συμφραζόμενα του πατερναλιστικού κεϊνσιανισμού που εφαρμόστηκε κατά τη διαχείριση της πανδημίας του κορονοϊού, αρχικά, και των πακέτων του Ταμείου Ανάκαμψης, στη συνέχεια. Το αποτελεσματικότερο προεκλογικό μήνυμα της Ν.Δ. ήταν ο διαρκής τηλεοπτικός βομβαρδισμός των ψηφοφόρων με την υπενθύμιση πως ο κατώτατος μισθός αυξήθηκε πρόσφατα κατά 20% – και τη συνακόλουθη «δέσμευση» για μελλοντική αύξησή του (και του μέσου μισθού) κατά 25% μέσα στην επόμενη τετραετία: υπόσχεση απείρως θελκτικότερη, για όσους έχουν την ανάγκη κάπου να πιστέψουν, από τις γενικόλογες (και όχι ιδιαίτερα πιστευτές) αοριστίες περί «δικαιοσύνης για όλους»… Αυτά, όσον αφορά τη νίκη της Δεξιάς. Τα ίδια ακριβώς αίτια οδήγησαν όμως και στην άλλη πλευρά του νομίσματος, την ήττα της Αριστεράς (και κυρίως της βασικής συνιστώσας της, που διεκδικούσε την εξουσία). Ο συσχετισμός δυνάμεων κρίθηκε εδώ από το επίπεδο αυτού που αποτελούσε ανέκαθεν το εφαλτήριο και τον λόγο ύπαρξης κάθε Αριστεράς: οι εργατικοί και άλλοι μαζικοί αγώνες της τελευταίας τετραετίας δεν υπήρξαν μόνο άκρως περιορισμένοι· αποδείχτηκαν επίσης κατά κανόνα αναποτελεσματικοί, γεννώντας ακόμη μεγαλύτερη αποθάρρυνση. (Μοναδικές νικηφόρες εξαιρέσεις, η προσωρινή απόκρουση της πανεπιστημιακής αστυνομίας από τους φοιτητές και το νεανικό ξέσπασμα της 9ης Μαρτίου 2021 στη Νέα Σμύρνη – έκρηξη ανεπάντεχη και πολιτικά ανεξέλεγκτη, η απήχηση της οποίας σε ευρύτατα στρώματα νεολαίας πανικόβαλε τον πρωθυπουργό, επιφέροντας τον άμεσο τερματισμό της ασφυκτικής αστυνομοκρατίας που είχε επιβληθεί στις γειτονιές με αφορμή και πρόσχημα την πανδημία.) Οι ρίζες αυτής της αδράνειας πρέπει ν’ αναζητηθούν εν μέρει στον «γύψο» της δίχρονης καραντίνας, που εισήγαγε τους πολίτες σε μια κουλτούρα στρατιωτικοποιημένης πειθαρχίας, κυρίως όμως στην ηττοπάθεια που καλλιέργησε στα πληττόμενα λαϊκά στρώματα η εγκατάλειψή τους από μια αξιωματική αντιπολίτευση εμμονικά προσκολλημένη στην άκαρπη διεκδίκηση της πολύφερνης «μεσαίας τάξης». Συμπληρωματικά προς αυτήν την αναδίπλωση λειτούργησε και η αλλαγή υποδείγματος κομματικής συγκρότησης, με υποκατάσταση του «παλιομοδίτικου» ΣΥΡΙΖΑ από έναν (ακόμη πιο παλιομοδίτικο) μηχανισμό, η εξωστρεφής λειτουργία του οποίου φαίνεται πως περιορίζεται στο χειροκρότημα του προέδρου και τις ζητωκραυγές για την επερχόμενη νίκη. Η σημαντικότερη ήττα της Αριστεράς δεν σημειώθηκε όμως στο πεζοδρόμιο, αλλά στο ιδεολογικό πεδίο, με τη ρητή ή υπόρρητη αποδοχή κι αναπαραγωγή βασικών στοιχείων του ηγεμονικού αφηγήματος της Δεξιάς όσον αφορά το παρελθόν (ξέπλυμα Καραμανλήδων, άρνηση υπεράσπισης των αγώνων του 2010-2012 και του δημοψηφίσματος του 2015, αναγόρευση των μνημονίων σε «σωτηρία της πατρίδας»), την εθνική ασφάλεια (πλήρως στα ελληνοτουρκικά, εν μέρει όμως και ως προς το προσφυγικό – αποκαλυπτική η επιλογή του προέδρου του ΣΥΡΙΖΑ στη διάρκεια του ντιμπέιτ να αποφύγει οποιαδήποτε αναφορά στις παράνομες επαναπροωθήσεις προσφύγων), την ανάγκη προστασίας των επενδυτών από κάθε κριτική (εξαιρετικά εύγλωττα όσα συνέβησαν την τελευταία τετραετία γύρω από το Νεώριο της Σύρου), την πρωτοκαθεδρία της δημόσιας τάξης απέναντι στα κοινωνικά δικαιώματα (υπερψήφιση από σύμπασα την αντιπολίτευση –πλην ΜέΡΑ25– του ειδικού επιδόματος για αστυνομικούς και λιμενικούς, φτύνοντας κατάμουτρα υγειονομικούς, εκπαιδευτικούς και λοιπούς δημόσιους υπαλλήλους) κ.ο.κ. Την πιο εντυπωσιακή απόδειξη αυτής της καταστροφικής ευθυγράμμισης την έδωσε κι εδώ ο Αλέξης Τσίπρας, όταν κατά τη διάρκεια του ντιμπέιτ «ξέχασε» όλες τις αποκαλύψεις για την τραγωδία των Τεμπών (από την αποψίλωση του προσωπικού του ΟΣΕ μέχρι την αχρήστευση του συστήματος τηλεδιοίκησης μετά το 2019) και αναπαρήγαγε αυτούσια την εκδοχή Μητσοτάκη για το συμβάν, εντοπίζοντας την ευθύνη αποκλειστικά και μόνο στον ακατάλληλο σταθμάρχη: «Ενα κομματικό ρουσφέτι, μια παράνομη μετάταξη ενός ανθρώπου ο οποίος δεν είχε ειδίκευση, δεν είχε εκπαίδευση, οδήγησε στο θάνατο 57 ανθρώπους». Πολιτικοϊδεολογική συνθηκολόγηση που αφαιρεί κάθε νόημα από τις (αναμενόμενες και τετριμμένες) αντιπολιτευτικές κραυγές, οι τόνοι των οποίων συνήθως ανεβαίνουν όσο λιγοστεύουν οι διαφορές επί της ουσίας. Οι περισσότερες απ’ αυτές τις ιδεολογικοπολιτικές κυβιστήσεις αφορούν βέβαια κυρίως τον ΣΥΡΙΖΑ· είναι δε αλήθεια πως οι δυνάμεις εκείνες της Αριστεράς που πρόβαλαν (ή δοκίμασαν να προβάλουν) κάποιο διαφορετικό αφήγημα δεν είχαν τελικά πολύ καλύτερη τύχη στην κάλπη. Στην πολιτική, ωστόσο, και δη όταν μιλάμε για μετατοπίσεις ολόκληρων κοινωνιών, η διάδοση και η πειστικότητα μιας επιχειρηματολογίας εξαρτώνται άμεσα από το μέγεθος του φορέα της: αυτοί που λαμβάνονται υπόψη από τους πολίτες (και διαμορφώνουν τη συμπεριφορά τους) είναι κυρίως όσοι μπορούν να κάνουν τα λόγια τους πράξη· από πολύ λιγότερο κόσμο όσοι έχουν προοπτική κοινοβουλευτικής εκπροσώπησης κι από ελάχιστους μόνο όσοι στερούνται εκ προοιμίου ακόμη κι αυτή την τελευταία (η ψήφος προς τους οποίους ισοδυναμεί, τουτέστιν, με ιδεολογικά χρωματισμένο «λευκό»). Ακόμη πιο κρίσιμος παράγοντας πολιτικοϊδεολογικής ηγεμονίας είναι η διαθεσιμότητα των εκατέρωθεν οργανικών διανοουμένων να συμβάλουν ενεργά στη διεκδίκησή της. Εδώ δε, η υπεροπλία της Δεξιάς αποδεικνύεται συντριπτική: οι επιφανέστεροι και θεσμικά πιο καθιερωμένοι από τους διανοουμένους της έχουν εμπλακεί εδώ και δύο, περίπου, δεκαετίες σε μια αποφασιστική και συντονισμένη εξόρμηση που αποσκοπεί ρητά στη δραστική μετάλλαξη του κυρίαρχου ιστορικοπολιτικού αφηγήματος, με αξιοσημείωτη επιτυχία τα τελευταία χρόνια· οι περισσότεροι από τους αριστερούς ομολόγους τους, αντίθετα, είτε νοσταλγούν απλώς αρχαίες δάφνες είτε ομνύουν στο εθνοενωτικό όραμα μιας επιστήμης υπεράνω πολιτικών διχασμών… Από το σημερινό αφιέρωμά μας μέχρι τις εκλογές της 25ης Ιουνίου θα σκιαγραφήσουμε συνοπτικά τις τέσσερις φάσεις από τις οποίες πέρασε τον τελευταίο μισό αιώνα η ελληνική πολιτική ζωή και πώς αυτές αποτυπώθηκαν κάθε φορά στον εκλογικό χάρτη. Αρχής γενομένης από τη Μεταπολίτευση του 1974 και την (αδιανόητη τότε για πολλούς) άνοδο του ΠΑΣΟΚ στην εξουσία, επτά χρόνια αργότερα. Η πρώτη φάση της Μεταπολίτευσης, από την κατάρρευση της χούντας στις 23 Ιουλίου 1974 μέχρι την εκλογική νίκη του ΠΑΣΟΚ στις 18 Οκτωβρίου 1981, χαρακτηρίστηκε από μια συνεχή αριστερόστροφη πολιτική και ιδεολογική μετατόπιση, που μετέτρεψε σταδιακά μια συντηρητική κοινωνία με σαφή δεξιά πλειοψηφία (54,45% το 1974 και 49,74 το 1977, με την προσθήκη δε της Κεντροδεξιάς 76,04% κι 61,69%, αντίστοιχα) στο ακριβώς αντίθετό της: εν έτει 1981 το ΠΑΣΟΚ απέσπασε το 48,6%, οι ποικίλοι σχηματισμοί της κομμουνιστικής Αριστεράς -με κυρίαρχο το ΚΚΕ- 12,5%, η Ν.Δ. κατέβηκε στο 35,9% και η ευρύτερη λοιπή Δεξιά στο 3,3%· το «μπλοκ της Αλλαγής», η άτυπη συμπόρευση του ΠΑΣΟΚ με την Αριστερά, σκαρφάλωσε έτσι μέσα σε μια επταετία από μόλις 23% σε πάνω από 60%. Η μεταβολή αυτή δεν προέκυψε στα καλά καθούμενα. Γεννήθηκε μέσα από μια παρατεταμένη ζύμωση που κράτησε χρόνια κι αγκάλιασε σχεδόν κάθε γωνιά της Ελλάδας, με πρωτοπόρους συχνά τους φοιτητές που μεταλαμπάδευσαν τις νέες ιδέες (και τη λυτρωτική χειραφέτηση από τη σκιά του ρουφιάνου και του χωροφύλακα) σε περιοχές που τα πρώτα χρόνια μετά την αλλαγή του 1974 εξακολουθούσαν να ζουν σ’ ένα κλίμα διάχυτου μετεμφυλιακού τρόμου. Κυρίως, όμως, επιτεύχθηκε χάρη στην αισιοδοξία της βούλησης όσων πίστεψαν στη δυνατότητά τους να αλλάξουν τον κόσμο σε μικρό ή μεγάλο βαθμό. Αν το ΠΑΣΟΚ και η κομμουνιστική Αριστερά της Μεταπολίτευσης προσάρμοζαν τα κηρύγματα, τις επαγγελίες και τα οράματά τους στα (ευτυχώς, πρωτόλεια τότε) γκάλοπ, η Δεξιά δεν θα ’φευγε ποτέ από την εξουσία. Στις πρώτες μεταδικτατορικές εκλογές η νεοσύστατη Ν.Δ. του Καραμανλή κυριάρχησε ολοκληρωτικά, αποσπώντας ένα ανεπανάληπτο 54,37% των ψήφων και 220 βουλευτές, ως η μόνη δύναμη που (ελέω παρελθόντος) μπορούσε να διασφαλίσει τη μακροημέρευση της δημοκρατικής τομής, σε μια εποχή κατά την οποία -σύμφωνα με εμπιστευτική ανάλυση του ίδιου του εθνάρχη προς τους υπουργούς του- «το αίσθημα ότι έγιναν αφεντικά έκανε όλον τον Στρατόν Χούνταν». Μολονότι υποψήφιος της Ενωμένης Αριστεράς, ο Μίκης Θεοδωράκης συνόψισε το δίλημμα των εκλογών στο δίπολο «Καραμανλής ή τανκς»· όπως αποδείχθηκε δε, είπε απλώς φωναχτά όσα πολλοί, λιγότερο διάσημοι, είχαν έτσι κι αλλιώς κατά νου. Στα ελάσσονα ντέρμπι της ίδιας Κυριακής, το ΠΑΣΟΚ -που κατέβηκε με το μάλλον πρόωρο σύνθημα «Στις 18 σοσιαλισμός»- έχασε για τα καλά από τη συντηρητικότερη «Ενωση Κέντρου – Νέες Δυνάμεις» του κάθε άλλο παρά χαρισματικού Γεωργίου Μαύρου, με σκορ 13,6% - 20,4%. Οσο για την κομμουνιστική Αριστερά, που κατέβηκε θεωρητικά «Ενωμένη», στην πραγματικότητα έζησε έναν υπόγειο εμφύλιο ανάμεσα στις αντίζηλες συνιστώσες της: το ΚΚΕ και τη συμμαχία ΕΔΑ (επισήμως) και ΚΚΕ Εσωτερικού (ανεπισήμως, καθώς από το ΚΚΕ δεν θεωρούνταν «κόμμα» -και δη κομμουνιστικό- αλλά απλώς μια «Αναθεωρητική Ομάδα»). Επικράτησε το πρώτο, ως επίσημος αντιπρόσωπος του διεθνούς (σοβιετικού) μοντέλου, εκλέγοντας 5 βουλευτές έναντι 2 του ΚΚΕσ. κι 1 της ΕΔΑ· τα επόμενα χρόνια θα γιγαντωθεί, όχι μόνο χάρη στην αίγλη που χάριζε τότε η ταύτισή του με τις χώρες του «υπαρκτού σοσιαλισμού», αλλά και λόγω των θανάσιμων λαθών του αντίπαλου δέους. Υποτιμώντας τη σταθεροποίηση του νέου καθεστώτος, το ΚΚΕσ. εξακολούθησε γαρ μέχρι το 1977 να υποστηρίζει την πολιτική «Εθνικής Αντιδικτατορικής Δημοκρατικής Ενότητας» (ΕΑΔΕ) με την κοινοβουλευτική Δεξιά, στρέφοντας την πλάτη στα ριζοσπαστικά κοινωνικά κινήματα της περιόδου. Ανάλογη περιθωριοποίηση υπέστη σταδιακά και το άλλο άκρο του χώρου: οι (ως επί το πλείστον φοιτητικές) οργανώσεις της εξωκοινοβουλευτικής Αριστεράς, που παρέμειναν συναισθηματικά καθηλωμένες στο πρόσφατο παρελθόν, διακηρύσσοντας ότι «δεν έγινε ο Νοέμβρης για τον Καραμανλή» κι ευαγγελιζόμενες «ένα, δύο, τρία, πολλά Πολυτεχνεία». Το δημοκρατικό άνοιγμα του 1974, με τη διαρκή (θεσμική ή άτυπη) διεύρυνση των λαϊκών ελευθεριών, δεν κράτησε επ’ αόριστον. Τον Μάρτιο του 1976, ο Καραμανλής εισηγήθηκε στο υπουργικό συμβούλιο την αμείλικτη πάταξη των απεργιών, τη δικαστική περιστολή της Αριστεράς και την εξαπόλυση επικοινωνιακής αντεπίθεσης από κυβέρνηση και Ν.Δ., τονίζοντας πως «οι λαοί κυβερνώνται διά της διαφωτίσεως, διά της πειθούς και διά των κυρώσεων»· όπως διαπιστώνουμε από τα πρακτικά της ιστορικής αυτής συνεδρίασης, ιδιαίτερη ανησυχία προκαλούσε στον εθνάρχη η αποξένωση μιας μερίδας της σκληρής Δεξιάς, που δεν μπορούσε να ανεχθεί ούτε το φιλελεύθερο κλίμα των νέων καιρών αλλά ούτε κι εκσυγχρονιστικά κυβερνητικά μέτρα, όπως η αναγνώριση της δημοτικής ως επίσημης γλώσσας του κράτους (βλ. αναλυτικά «Το πρώτο τέλος της Μεταπολίτευσης», «Εφ.Συν.», 11.3.2016). Ακολούθησαν η θέσπιση του αντεργατικού Ν. 330/76, με τον οποίο τσακίστηκε το εργοστασιακό συνδικαλιστικό κίνημα, η ουσιαστική απαγόρευση των διαδηλώσεων μέχρι το 1980, η θέσπιση του πρώτου «αντιτρομοκρατικού» νόμου (1978) και μια αποτυχημένη απόπειρα επαναφοράς της διοικητικής εκτόπισης. Οι εκλογές της 20ής Νοεμβρίου 1977 επιβεβαίωσαν σε μεγάλο βαθμό τους φόβους Καραμανλή: το ποσοστό της Ν.Δ. κατέβηκε στο 41,84%, με την ακροδεξιά Εθνική Παράταξιν να αποσπά ένα 6,82% − ποσοστό που από τους πάντες (της CIA συμπεριλαμβανομένης) θεωρήθηκε πάντως εξαιρετικά χαμηλό για τις συνθήκες της εποχής. Ο πραγματικός σεισμός σημειώθηκε ωστόσο αλλού: η «υπεύθυνη» αντιπολίτευση της Ενωσης Δημοκρατικού Κέντρου (ΕΔΗΚ), με επικεφαλής τον «σώφρονα» Γεώργιο Μαύρο, βούτηξε από το 20,4% στο 11,95%, ανοίγοντας τον δρόμο στο θορυβώδες, ριζοσπαστικό ΠΑΣΟΚ του Αντρέα («αριστερά της αριστεράς», κατά τον Καραμανλή), που είδε το ποσοστό του να διπλασιάζεται στο 25,34%. Αντίστοιχο ξεκαθάρισμα σημειώθηκε και στην Αριστερά, με το ΚΚΕ να επικρατεί συντριπτικά, με 9,36%, πάνω στη «Συμμαχία Προοδευτικών και Αριστερών Δυνάμεων» του ΚΚΕσ. και της ΕΔΑ με ελάσσονες δυνάμεις της Κεντροαριστεράς (Σοσιαλιστική Πορεία, Σοσιαλιστική Πρωτοβουλία) και της Κεντροδεξιάς (Χριστιανική Δημοκρατία), που με 2,72% έβγαλε ξανά δύο βουλευτές. Αντιδρώντας με έναν εξαιρετικά γνώριμο τρόπο, η ηγεσία του ΚΚΕσ. θα αποφανθεί πως «ο λαός έχει δικαίωμα να σφάλλει» και θα διαγράψει επ’ αριστερισμώ το μεγαλύτερο μέρος της νεολαίας του, της ΕΚΟΝ Ρήγας Φεραίος, που αναζητούσε σοβαρότερα αίτια της ήττας. Οσο για την εξωκοινοβουλευτική Αριστερά, που για πρώτη φορά επιχείρησε εκλογική κάθοδο ορατή στις ευρύτερες μάζες, επιβεβαίωσε το χάσμα που χώριζε τους πανεπιστημιακούς χώρους από την υπόλοιπη κοινωνία: το Επαναστατικό Κομμουνιστικό Κίνημα Ελλάδας (ΕΚΚΕ) πήρε 0,23%, η Λαϊκή Δημοκρατική Ενότητα (ΛΔΕ) του ΚΚΕ (μ-λ) 0,17%, η ΕΔΕ-Τροτσκιστές 0,05% και η Κ.ΠΟ. Μαχητής 0,006%. Η δεύτερη τετραετία της Ν.Δ. ξεκίνησε μεν μέσα στην απόλυτη ήττα του εργατικού κινήματος της πρώιμης μεταπολίτευσης, θα γνωρίσει όμως μετά το 1979 μια νέα έξαρση κοινωνικών εκρήξεων, με λιγότερο παραδοσιακά μεν χαρακτηριστικά, εξίσου δηλωτικών όμως της επερχόμενης ανατροπής. Η πρώτη ήττα του Καραμανλή απέναντι στο πεζοδρόμιο θα σημειωθεί λ.χ. τον Μάρτιο του 1979 στο Ηράκλειο της Κρήτης, με τον ξεσηκωμό του τοπικού πληθυσμού κατά της εξαγωγής των αρχαιοτήτων του εκεί μουσείου (βλ. «Η ξεχασμένη νίκη», «Εφ.Συν.», 2.3.2019)· ακολούθησαν οι φοιτητικές καταλήψεις του 1979 και η απόσυρση του ήδη ψηφισμένου Ν. 815/78. Στις αρχές του 1980, έκθεση της CIA επισημαίνει ότι «τόσο το κύρος της κυβέρνησης όσο και η οικονομία έχουν αρχίσει να φθίνουν», ως αποτέλεσμα της δεύτερης πετρελαϊκής κρίσης αλλά και των αντιλαϊκών οικονομικών μέτρων που εφάρμοσε ο νέος υπουργός Συντονισμού του Καραμανλή, Κωνσταντίνος Μητσοτάκης. Με τα σύννεφα ορατά πλέον στον ορίζοντα, ο Καραμανλής την κοπάνησε τον Μάιο στην Προεδρία της Δημοκρατίας και η κοινοβουλευτική ομάδα της Ν.Δ. επέλεξε ως νέο αρχηγό κόμματος και κυβέρνησης τον Γεώργιο Ράλλη. Κάθε άλλο παρά χαρισματικός, ο τελευταίος είχε εκλεγεί οριακά το 1977, έχοντας χρεωθεί (ως υπουργός Παιδείας) την προοδευτική εκπαιδευτική μεταρρύθμιση των προηγούμενων μηνών και την «ανοχή» της φοιτητικής Αριστεράς στα ΑΕΙ. Τελικά, όπως παρατηρεί ένα νεαρό τότε γυναικείο στέλεχος της Ν.Δ., «βρέθηκε απέναντι στο φουσκωμένο κύμα της Ιστορίας», αδυνατώντας «να αντιτάξει κάτι ικανό να ανακόψει τη φρενήρη πορεία του ΠΑΣΟΚ στο επίπεδο των συνθημάτων, της οργάνωσης, της μαγείας τελικά που άσκησε ο Ανδρέας σε μεγάλο τμήμα της ελληνικής κοινωνίας» (Φάνη Πάλλη-Πετραλιά, «Σαράντα χρόνια τώρα», Αθήνα 2014, σ.91). Εξίσου διαφωτιστικές αποδεικνύονται οι πληροφορίες των ίδιων απομνημονευμάτων για τα ειδοποιά χαρακτηριστικά της Ν.Δ., ως κομματικού οργανισμού, εκείνα τα χρόνια. Στα γραφεία της Ρηγίλλης, λ.χ., ένα άλλο γυναικείο στέλεχος «δέχτηκε μια μέρα παρατήρηση γιατί ο πολύς κόσμος που έφερνε λέρωνε το κόκκινο χαλί της εισόδου!» (σ.67). Σε μια εσωτερική συζήτηση του 1979 για τη συγκρότηση της κομματικής βάσης με βάση τα ευρωπαϊκά πρότυπα, ο υφυπουργός Προεδρίας Νανάς Τσαλδάρης -μετέπειτα πρόεδρος της Βουλής- έσπευσε πάλι να ξεκαθαρίσει πως «η οργάνωσις των αστικών κομμάτων είναι τα σώματα ασφαλείας και ο στρατός» (σ.80) Για τον Αντρέα, το ΠΑΣΟΚ αλλά και την Αριστερά, ο κόσμος της οποίας επίσης πανηγύρισε για την ιστορική ήττα της Δεξιάς το 1981, το βασικό πρόβλημα δεν ήταν πάντως η απόσπαση της πλειοψηφίας αλλά η διασφάλιση της ομαλής διαδοχής στην εξουσία. Την επαύριο των εκλογών του 1977, έκθεση της CIA επισήμανε λ.χ. ότι, για να γίνει πρωθυπουργός, ο Παπανδρέου «θα χρειαζόταν όχι μόνο μια εκλογική νίκη αλλά και τη συγκατάθεση των στρατιωτικών, που επενέβησαν το 1967 για να σταματήσουν απόπειρά του να πάρει την εξουσία»· λίγες μέρες αργότερα, η ίδια υπηρεσία αποτιμούσε πάλι ως «ένδειξη του πόσο βαθιά είναι η δέσμευση του Παπανδρέου για μετριοπάθεια» μια ενδεχόμενη αποδοχή εκ μέρους του της κυβερνητικής απαγόρευσης της πορείας του Πολυτεχνείου. Οι υπόγειες διαπραγματεύσεις του Αντρέα με τον Καραμανλή, ως εγγυητή αυτής της ομαλής μετάβασης, πραγματοποιήθηκαν μέσω τρίτων (Κ. Τσάτσος, Π. Μολυβιάτης), κράτησαν μια ολόκληρη τετραετία κι έχουν περιγραφεί αναλυτικά σε παλιότερα δημοσιεύματά μας, με βάση το αδημοσίευτο αρχείο του εθνάρχη. Ο τελικός διακανονισμός, κάτω από την απειλή στρατιωτικού πραξικοπήματος σε περίπτωση υπέρβασης των συμφωνηθέντων ορίων, επέβαλε τον σεβασμό των διεθνών συμμαχιών της χώρας (ΝΑΤΟ, ΕΟΚ)· συμμαχιών που και ο ίδιος ο Αντρέας, παρά τον φραστικό ριζοσπαστισμό του της πρώιμης Μεταπολίτευσης, δεν φαινόταν πάντως καθόλου διατεθειμένος να αμφισβητήσει. Εξίσου κρίσιμη θεωρούνταν η δέσμευση αποφυγής κάθε κυβερνητικής σύμπραξης με το ΚΚΕ, που περιορίστηκε αντικειμενικά στον ρόλο «κριτικού συμπαραστάτη». Αντιμέτωπο με το ρεύμα της «Αλλαγής», το τελευταίο έθεσε ως βασικό προεκλογικό στόχο του την απόσπαση τουλάχιστον 17% (που ήταν τότε το όριο εισόδου στη β’ κατανομή)· στόχο οφθαλμοφανώς ανέφικτο μεν, ο οποίος του επέτρεψε όμως να κρατήσει ένα 10,92%, ενώ το ΚΚΕσ. βρέθηκε εκτός Βουλής (με 1,37%) και η ΕΔΑ απορροφήθηκε από το ΠΑΣΟΚ, με την τοποθέτηση του Μανώλη Γλέζου στο ψηφοδέλτιο της Α’ Αθηνών. Η αποφασιστική τομή τούτη τη φορά σημειώθηκε ωστόσο στο κέντρο του εκλογικού χάρτη: το ΠΑΣΟΚ απορρόφησε το μεγαλύτερο μέρος των πάλαι ποτέ κεντρώων, ενώ η Ν.Δ. περιορίστηκε στον επαναπατρισμό των απωλειών της του 1977 προς την Ακροδεξιά. Τη νύχτα της 18ης Οκτωβρίου 1981, η χώρα είχε πλέον αλλάξει σελίδα. 🔘 Στο επόμενο: Ανοδος και πτώση του Κωνσταντίνου Μητσοτάκη."
efsyn.gr,https://www.efsyn.gr/nisides/anohyroti-poli/392291_gia-mia-nea-dynamiki-ton-pyrinon,ΑΝΟΧΥΡΩΤΗ ΠΟΛΗ,Για μια νέα δυναμική των πυρήνων,2023-06-03 10:35, Θωμάς Τσαλαπάτης ,"Και ξαφνικά ξυπνήσαμε μέσα σε έναν νέο κόσμο και μια νέα χώρα. Οχι μια χώρα που δεν βρισκόταν εδώ. Μια χώρα που εμείς δεν είχαμε συνειδητοποιήσει. Η διάταξη των πραγμάτων είναι τέτοια ώστε όλοι να ζούμε στη φούσκα μας. Στο μονωμένο αυτό μέρος όπου οι απόψεις μας επιστρέφουν ως ηχώ. Και ύστερα μεγαλώνουν, πολλαπλασιάζονται και μονοπωλούν. Τα αποτελέσματα των εκλογών ήταν μια καλή υπενθύμιση. Μια υπενθύμιση του γεγονότος πως ζούμε μαζί με άλλους ανθρώπους. Με ανθρώπους που δεν γνωρίζουμε και πολλές φορές δεν καταλαβαίνουμε. Πάντα έτσι ήταν και πάντοτε έτσι θα ‘ναι. Αλλά εμείς μοιάζει να το είχαμε ξεχάσει. Δεν είμαι σε θέση να αναλύσω με ακρίβεια ούτε τι έγινε στις πρόσφατες εκλογές ούτε τι πλησιάζει στις επερχόμενες. Αυτό δεν σημαίνει πως δεν μπορούμε να βγάλουμε συμπεράσματα. Συμπεράσματα για όλους εμάς. Και εννοώ τον καθένα ξεχωριστά. Τις μονάδες του ξαφνιασμένου πλήθους ανεξάρτητα από ψήφο ή επιλογή. Το συμπέρασμα που για μένα έχει κεντρική σημασία είναι το γεγονός πως η ιδεολογία η οποία εκφράζεται από το σύστημα Νέα Δημοκρατία μοιάζει να γίνεται κυρίαρχη και να βαθαίνει. Να εμπεδώνεται και να κανονικοποιείται. Και λέω «σύστημα» γιατί ο μηχανισμός αυτός ξεπερνάει το κόμμα και την οργάνωσή του. Εμπεριέχει τα ΜΜΕ και τους δημοσιολογούντες, τους καλλιτέχνες και τους ανθρώπους αυτούς που συντάχθηκαν με τη Νέα Δημοκρατία. Είναι η πρώτη φορά που η Δεξιά μεταπολιτευτικά διεκδικεί και μοιάζει να κερδίζει την ιδεολογική ηγεμονία ακόμα και σε χώρους που ποτέ δεν είχε καταφέρει να ενσωματώσει. Ο ατομισμός, ο κοινωνικός κυνισμός, ο άνευ όρων ανταγωνισμός και ταυτόχρονα η αδιαφορία για οτιδήποτε συλλογικό, η περιφρόνηση αρχών και θεσμών στο όνομα της επιτυχίας του προσωπικού συμφέροντος, η αποδοχή του αυταρχισμού ως ρυθμιστικής αρχής των κοινωνικών σχέσεων είναι στοιχεία που φτιάχνουν μια συμπαγή στάση και διαμοιράζονται στο κοινωνικό σώμα οριζόντια. Από την αδιαφορία του μαθητή για τις αλλαγές στην Παιδεία, αφού ο ίδιος πιστεύει πως θα αριστεύσει, μέχρι τον κυνισμό του γιατρού που θα ενδιαφερθεί αποκλειστικά για την πληρωμή του. Είναι αντανακλαστικά που σιγά σιγά ξεπηδούν γύρω μας. Μέσα σε σχέσεις στις οποίες δεν υπήρχαν, σε συμπεριφορές που δεν το περιμέναμε, σε κουβέντες που συνεχίζουν να μας εκπλήσσουν. Το θέμα δεν είναι να παρατηρούμε όλα αυτά να συμβαίνουν σκύβοντας μελαγχολικά το κεφάλι. Δεν είναι η ώρα να απολαύσουμε την ήττα μας. Και δεν μιλάω φυσικά για την ήττα του ΣΥΡΙΖΑ. Αλλά την ήττα όλων εμάς που βρισκόμαστε απέναντι σε αυτές τις στάσεις και απέναντι σε αυτή τη ζωή. Αυτό που μένει είναι να οριοθετήσουμε εκ νέου τις σχέσεις μας. Να ενδυναμώσουμε τους πυρήνες που βρίσκονται γύρω μας. Να συνειδητοποιήσουμε πως οι συναντήσεις και οι συνευρέσεις μας δεν είναι απλώς ένας τρόπος για να περνούμε τον χρόνο μας ή για να ζούμε τις ζωές μας. Είναι η αρχή ενός άλλου παραδείγματος. Η αλληλεγγύη, η κατανόηση, ο σεβασμός, η αλληλοβοήθεια, η ανταλλαγή είναι ο αξιακός μας πλούτος και ταυτόχρονα η εφαρμογή του. Πρέπει να περιφρουρήσουμε τα πράγματα ώστε αυτό που μας περιβάλλει να μη μας διαβρώσει. Οχι να το αποφεύγουμε όπως κάναμε μέχρι σήμερα, αλλά να αναμετριόμαστε μαζί του με κάθε μικρή ευκαιρία, σε κάθε μικρή αφορμή. Αν υπάρχει κάτι στο οποίο μπορούμε να πιστέψουμε είναι η δυναμική των πυρήνων. Και το γεγονός πως όταν έρθει η ώρα, οι πυρήνες αυτοί θα είναι εκεί, θα συναντηθούν και θα διεκδικήσουν αυτό που τους αντιστοιχεί. Είμαστε πολλοί. Οφείλουμε να είμαστε και μαζί. Είναι πια προϋπόθεση για την επιβίωσή μας."
efsyn.gr,https://www.efsyn.gr/politiki/antipoliteysi/392344_dimetopos-androylaki-apo-ti-siteia-stoheyontas-se-ishyri,ΑΝΤΙΠΟΛΙΤΕΥΣΗ,"Διμέτωπος Ανδρουλάκη από τη Σητεία, στοχεύοντας σε «ισχυρή αντιπολίτευση»",2023-06-02 23:27, efsyn.gr ,"Σε ακόμα μια ομιλία του, ο πρόεδρος του ΠΑΣΟΚ-ΚΙΝ.ΑΛΛ. έστρεψε τα βέλη του τόσο κατά της Νέας Δημοκρατίας, όσο και εναντίον του ΣΥΡΙΖΑ, καθώς η χώρα οδεύει προς τις δεύτερες κάλπες της 25ης Ιουνίου. Μιλώντας από τη Σητεία, ο κ. Ανδρουλάκης επιχείρησε να αποδομήσει τους ισχυρισμούς της Ν.Δ. περί ταύτισης των οικονομικών προγραμμάτων ΠΑΣΟΚ και ΣΥΡΙΖΑ. Αντίθετα, προσπάθησε να καταδείξει πως σε πολλά πράγματα ταυτίζονται η Ν.Δ. και ο ΣΥΡΙΖΑ, καθώς και πως ο ένας συνεχίζει ανάλογη πολιτική με τον άλλο. Στο πλαίσιο αυτό κατηγόρησε τόσο τον Κυριάκο Μητσοτάκη όσο και τον Αλέξη Τσίπρα ως λαϊκιστές, κάνοντας πολλές αναφορές σε θέματα οικονομίας, ακρίβειας κ.ά.  Παράλληλα, υποστήριξε πως ο ΣΥΡΙΖΑ είναι ο «χρυσός χορηγός» της Ν.Δ. και υποσχέθηκε πως το ΠΑΣΟΚ θα αποτελέσει την ισχυρή αντιπολίτευση στη χώρα.  Χαρακτηριστικά αποσπάσματα από την ομιλία Ανδρουλάκη: ⇒ «Ο κ. Μητσοτάκης είχε φτιάξει έναν δράκο πριν τις εκλογές: “Αστάθεια, ψηφίστε με, έρχεται ο Τσίπρας”. Και πήρε με 20 μονάδες τις εκλογές, ενώ γνωρίζουμε πάρα πολύ καλά ότι συσσώρευσε προβλήματα στον ελληνικό λαό. Τώρα ποιος είναι ο νέος δράκος; Το πρόγραμμα του ΠΑΣΟΚ, λέει, είναι ίδιο με το πρόγραμμα του ΣΥΡΙΖΑ. Θέλω, πραγματικά, να πω σε κάθε Έλληνα και κάθε Ελληνίδα εδώ από τη Σητεία ότι η μόνη που μοιάζει στις πρακτικές του ΣΥΡΙΖΑ, του κ. Πολάκη, είναι η Νέα Δημοκρατία. Αυτή η παράταξη μιλά συγκεκριμένα, γι’ αυτό ζήτησα να κοστολογηθούν τα προγράμματά μας  από το Γραφείο Προϋπολογισμού της Βουλής για να καταλάβει ο κάθε Έλληνας και τι θέλουμε να κάνουμε αλλά και τι έχει κάνει ήδη η Νέα Δημοκρατία. Αυτό επιδιώκει να αποφύγει ο κ. Μητσοτάκης πετώντας τη μπάλα στην κερκίδα». ⇒ «Μας είπαν ότι φύγαμε από τα μνημόνια, σταθεροποιείται η ελληνική οικονομία, θα μειωθούν οι ανισότητες, τα παιδιά θα έχουν καλές θέσεις εργασίας. Τι λένε τα επίσημα στοιχεία; 50 δισεκατομμύρια νέο χρέος συσσώρευσε ο κ. Μητσοτάκης στις πλάτες τις δικές μας και των επόμενων γενεών. Θα έκανε, όπως υποσχέθηκε, ανταγωνιστική την οικονομία. 12% είχαμε εμπορικό έλλειμμα το 2022 και 9% θα έχουμε φέτος». ⇒ «Αν η αγωνία της Νέας Δημοκρατίας είναι χίλιες οικογένειες στην Ελλάδα, αγωνία του ΠΑΣΟΚ είναι εκατομμύρια Έλληνες, που θέλουν καλύτερες ημέρες κοινωνικής δικαιοσύνης, αξιοπρέπειας, ελπίδας και προοπτικής. Αυτή είναι η αγωνία του ΠΑΣΟΚ». ⇒ «Ξαναζήσαμε το αφήγημα: ""Μα, ψήφισε ο λαός"". Και το 2007 ο λαός ψήφισε τον Κώστα Καραμανλή και το 2009 η Ελλάδα είχε 15,5% εξωτερικό έλλειμμα και έναν χρόνο μετά μπήκε στα μνημόνια. Αυτό θέλουμε; Να μην ασκείται κριτική στην εξουσία της σημερινής κυβέρνησης για τα δημοσιονομικά της πεπραγμένα;». ⇒ «Λαϊκιστής δεν είναι μόνο ο κ. Τσίπρας. Ο ελληνικός λαός τον έκρινε και ως κυβέρνηση και ως αντιπολίτευση. Ο νέος λαϊκιστής, που μιμείται τον κ. Τσίπρα, είναι ο κ. Μητσοτάκης με τη στήριξη ισχυρών συμφερόντων. Γι’ αυτό, λοιπόν, έχουμε επιλογή αξιοπρέπειας, ελπίδας και προοπτικής στις 25 Ιουνίου. Ισχυρό ΠΑΣΟΚ σημαίνει ισχυρή αντιπολίτευση απέναντι στη φαυλότητα του συστήματος της Νέας Δημοκρατίας. Ισχυρό ΠΑΣΟΚ σημαίνει ότι ο κ. Μητσοτάκης στη Βουλή, στα κινήματα θα ξαναβρεί τον πραγματικό του αντίπαλο. Τον αντίπαλο της προόδου και της αξιοπιστίας. Είχε κακομάθει με την αντιπολίτευση του ΣΥΡΙΖΑ. Τώρα τα πράγματα θα μπουν σε έναν νέο δρόμο». ⇒ «Γι’ αυτό, ζητώ από τον ελληνικό λαό να αποκτήσει τα επόμενα τέσσερα χρόνια την αντιπολίτευση, που θα του δώσει πραγματική εναλλακτική επιλογή. Είναι αδιανόητο να έχουμε ""Πάτσηδες"", που αγοράζουν τα δάνεια του λαού. Είναι αδιανόητο να έχουμε εκτεταμένα φαινόμενα διαφθοράς. Είναι αδιανόητο να μην πληρώνουν κάποιοι για την τραγωδία των Τεμπών. Είναι αδιανόητο να έχουν παραδοθεί κόκκινα δάνεια στα funds  και να εκβιάζονται πολίτες, επιχειρήσεις και συνεταιρισμοί. Είναι αδιανόητο να έχουμε σκάνδαλα σε θέματα θεσμών και δημοκρατίας, όπως οι υποκλοπές και, αντί να πέφτουν τα ποσοστά της  Νέας Δημοκρατίας, να παίρνει παραπάνω. Ο χρυσός χορηγός σας, κ. Μητσοτάκη, δεν είναι πια εδώ. Εδώ είναι το ΠΑΣΟΚ, εδώ είναι η Δημοκρατική Παράταξη.» Τέλος, σχολιάζοντας την αποστροφή του Κυριάκου Μητσοτάκη ότι εκπροσωπεί την προοδευτική παράταξη, ο κ. Ανδρουλάκης αναρωτήθηκε: «Με τον Βορίδη; Με τον Γεωργιάδη; Με τον Πλεύρη; Με τον Καρατζαφέρη;  Προχθές μάλιστα ανακοίνωσε τη στήριξή του στον κ. Μητσοτάκη και ο Φαήλος Κρανιδιώτης. Αυτό δεν είναι Κεντροαριστερά. Αυτό δεν είναι Κέντρο. Αυτό δεν είναι Κεντροδεξιά. Άκρα δεξιά είναι. Κύριε Μητσοτάκη, εκπροσωπείτε την άκρα δεξιά με τα ανοίγματα που κάνατε τα τελευταία χρόνια»."
efsyn.gr,https://www.efsyn.gr/politiki/392329_meta-ntimpeit-i-nd-arneitai-kai-tin-kostologisi-toy-programmatos-tis,ΠΟΛΙΤΙΚΗ,"Μετά το ντιμπέιτ, η Ν.Δ. αρνείται και την κοστολόγηση του προγράμματός της",2023-06-02 19:33, efsyn.gr ,"Στα πόδια το βάζει τώρα η Νέα Δημοκρατία και ο πρόεδρός της, αν και ήταν αυτοί που κατηγορούσαν τον ΣΥΡΙΖΑ -ΠΣ πως δεν επιθυμεί να γίνει κοστολόγηση του προγράμματός του, ενώ παράλληλα είχαν δεσμευθεί σε ντιμπέιτ ανάμεσα σε Κ. Μητσοτάκη και Αλ. Τσίπρα πριν από τις δεύτερες κάλπες της 25ης Ιουνίου.  Την Παρασκευή, λοιπόν, ο εκπρόσωπος Τύπου της Ν.Δ., Άκης Σκέρτσος, δεν σήκωσε το γάντι που πέταξε o Αλέξης Τσίπρας για τηλεμαχία των δύο αρχηγών, αφού προηγουμένως τα δύο κόμματα δώσουν τα προγράμματά τους στο Γενικό Λογιστήριο του Κράτους, ώστε να κοστολογηθούν. «Έλεγε ο κ. Μητσοτάκης και η ΝΔ ότι το πρόγραμμα του ΣΥΡΙΖΑ δεν είναι κοστολογημένο. Να πάμε λοιπόν στο ΓΛΚ, να πάμε όπου θέλει. Πάμε μαζί. Πάμε μαζί στο ΓΛΚ, όπου θέλετε. Να κοστολογήσουμε τα προγράμματά μας. Με μία προϋπόθεση. Μην το βάλετε στα πόδια. Πάμε στο ΓΛΚ και την επομένη να πάμε σε μια τηλεοπτική αντιπαράθεση οι δύο μας να συζητήσουμε τα προγράμματα. Μη λιποτακτήσετε άλλη μία φορά», δήλωσε χαρακτηριστικά ο πρόεδρος του ΣΥΡΙΖΑ.  Υπενθυμίζεται ότι η Νέα Δημοκρατία ήταν αυτή που φώναζε τόσο καιρό για το κόστος του προγράμματος του ΣΥΡΙΖΑ-ΠΣ, ανεβάζοντάς το κατά το δοκούν σε δεκάδες δισ. ευρώ (για να καταλήξουν τελικά στο αυθαίρετο νούμερο των 83 δισ. ευρώ). Επισημαίνεται μάλιστα ότι ο κ. Σκέρτσος περιέφερε στα κανάλια πριν από λίγο καιρό ένα ανυπόγραφο και έγγραφο χωρίς σφραγίδες, ισχυριζόμενος πως πρόκειται για εκτίμηση του προγράμματος του ΣΥΡΙΖΑ από το ΓΛΚ. Ωστόσο η Ν.Δ. είναι ουσιαστικά αυτή που κρύβεται και που δεν επιθυμεί την κοστολόγηση του δικού της προγράμματος, όπως φάνηκε από την τοποθέτηση του κ. Σκέρτσου.  Συγκεκριμένα, στη δήλωσή του ο εκπρόσωπος της Ν.Δ. δεν κάνει κουβέντα για τηλεμαχία των δύο αρχηγών και δεν αναφέρει πουθενά ότι συναινεί στην πρόταση να κοστολογηθούν και τα δύο προγράμματα από το Γενικό Λογιστήριο του Κράτους. Αντιθέτως, περιορίζεται απλώς να δηλώσει πως «το πρόγραμμα της Νέας Δημοκρατίας είναι σε απόλυτη συμφωνία με τους στόχους που έχουν τεθεί στο Πρόγραμμα Σταθερότητας που υποβλήθηκε πριν από μερικές εβδομάδες στην Ευρωπαϊκή Επιτροπή». Παράλληλα, ο κ. Σκέρτσος δεν διστάζει να κουνήσει το δάχτυλο στον ΣΥΡΙΖΑ και τον Αλ. Τσίπρα, καλώντας τον να πει «πού θα βρει τα 83 δισ. ευρώ στην τετραετία ποιους φόρους προτίθεται να επιβάλει και εάν σκοπεύει να θέσει εκ νέου την ελληνική οικονομία σε διαδικασία υπερβολικού ελλείμματος, με νέο πλαίσιο εποπτείας και αναβολή επ’ αόριστον της επενδυτικής βαθμίδας». «Οι μάσκες έπεσαν, ούτε κοστολόγηση ούτε debate από τη ΝΔ», ήταν η απάντηση της Κουμουνδούρου που μεταξύ άλλων υπογράμμισε πως η Ν.Δ. ισχυρίζεται ψευδώς ότι το πρόγραμμά της έχει κοστολογηθεί γιατί έχει συμπεριληφθεί ως τέτοιο στο Μεσοπρόθεσμο, καθώς η αλήθεια είναι ότι έχει συμπεριληφθεί μόνο ένα από τα προαναγγελθέντα μέτρα, δηλαδή οι αλλαγές στο μισθολόγιο. «Όλες οι υπόλοιπες εξαγγελίες του κ. Μητσοτάκη (αύξηση αφορολόγητου για οικογένειες με παιδιά, κατάργηση τέλους επιτηδεύματος, αύξηση δαπανών για την Υγεία κλπ) δεν περιλαμβάνονται στο Μεσοπρόθεσμο», τονίζει ο ΣΥΡΙΖΑ, υπογραμμίζοντας πως πλέον επιβεβαιώνεται γιατί επί μία ολόκληρη εβδομάδα έλεγαν ψέματα πως έχουν δήθεν κοστολόγηση του προγράμματος του ΣΥΡΙΖΑ - Προοδευτική Συμμαχία από το ΓΛΚ, γιατί ήθελαν να κρύψουν το ευχολόγιο της ΝΔ». → Σε νέα του δήλωση ο κ. Σκέρτσος σημειώνει ότι το Πρόγραμμα Σταθερότητας καταρτίζεται από το Γενικό Λογιστήριο του Κράτους και παραπέμπει σε σελίδες του Προγράμματος Σταθερότητας, ισχυριζόμενος πως «όλα τα μέτρα που εμπεριέχονται στο πρόγραμμά μας, έχουν ποσοτικοποιηθεί ως οφειλόταν για τις ανάγκες κατάρτισης του Προγράμματος Σταθερότητας και αναφέρονται σε αυτό». «Οι μάσκες έπεσαν, ούτε κοστολόγηση ούτε debate από τη ΝΔ» Με την απάντησή του ο κ. Σκέρτσος επιβεβαίωσε πως το μόνο πρόγραμμα που δεν είναι κοστολογημένο τελικά είναι αυτό της ΝΔ. Μόλις ο Πρόεδρος του ΣΥΡΙΖΑ - Προοδευτική Συμμαχία συμφώνησε στην από κοινού προσφυγή σε ανεξάρτητο φορέα για την κοστολόγηση των δύο αντιπαρατιθέμενων πολιτικών προγραμμάτων (ΝΔ και ΣΥΡΙΖΑ), ο κ. Μητσοτάκης με υπεκφυγές τελικά το αρνήθηκε. Ισχυρίζεται ψευδώς ότι το πρόγραμμα της ΝΔ έχει κοστολογηθεί γιατί έχει συμπεριληφθεί ως τέτοιο στο Μεσοπρόθεσμο. Η αλήθεια ωστόσο είναι ότι σε αυτό έχει συμπεριληφθεί μόνο ένα από τα προαναγγελθέντα μέτρα, οι αλλαγές στο μισθολόγιο. Όλες οι υπόλοιπες εξαγγελίες του κ. Μητσοτάκη (αύξηση αφορολόγητου για οικογένειες με παιδιά, κατάργηση τέλους επιτηδεύματος, αύξηση δαπανών για την Υγεία κλπ) δεν περιλαμβάνονται στο Μεσοπρόθεσμο. Τώρα επιβεβαιώνεται γιατί επί μία ολόκληρη εβδομάδα έλεγαν ψέματα πως έχουν δήθεν κοστολόγηση του προγράμματος του ΣΥΡΙΖΑ - Προοδευτική Συμμαχία από το ΓΛΚ, γιατί ήθελαν να κρύψουν το ευχολόγιο της ΝΔ. Με δεδομένη πλέον την άρνηση για από κοινού κοστολόγηση των προγραμμάτων ΝΔ και ΣΥΡΙΖΑ, δεν προξενεί εντύπωση το γεγονός ότι για ακόμα μία φορά ο κ. Μητσοτάκης θέλει να δοξαστεί κρυπτόμενος και δεν θέλει οι πολίτες να ακούσουν επιχειρήματα και τα αντίπαλα προγράμματα σε ένα τηλεοπτικό debate των δύο πολιτικών αρχηγών. Ο ίδιος που γυρίζει ανά την Ελλάδα και λέει με αλαζονεία ότι δεν έχει αντίπαλο και που δεσμευόταν για debate στις δεύτερες εκλογές. Οι μάσκες έπεσαν.   ως απάντηση στον πρόεδρο του ΣΥΡΙΖΑ Αλ. Τσίπρα Πρόεδρε έλα με φόρους! Χαιρόμαστε που έστω και με καθυστέρηση μιας κάλπης ο κ. Τσίπρας αναγνωρίζει την ανάγκη να κοστολογηθεί το πρόγραμμά του -πέρα από το οικονομικό του επιτελείο- και από το Γενικό Λογιστήριο του Κράτους ή οποιονδήποτε αρμόδιο κρατικό φορέα επιθυμεί, όπως επανειλημμένα έχουμε ζητήσει. Θα ήταν ευχής έργον να καταθέσει και επισήμως το πρόγραμμά του με όλα τα δημοσιονομικά μέτρα σε κάθε λεπτομέρεια στην Υπηρεσιακή Κυβέρνηση, ώστε να ποσοτικοποιηθούν εκ νέου από τις αρμόδιες υπηρεσίες. Παρακαλούμε, όμως, σε αυτή τη διαδικασία να μην ξεχάσει να καταθέσει το σύνολο των μέτρων που περιλαμβάνονται στο πρόγραμμά του, συμπεριλαμβανομένων αυτών που πρόσθεσε μετά την ποσοτικοποίηση που έκανε στη ΔΕΘ, όπως και των αυξήσεων των δαπανών που προτείνει στην Υγεία και στην Παιδεία. Και το πιο σημαντικό, να καταθέσει και τις αυξήσεις φόρων που προτείνει σε κάθε τους λεπτομέρεια. Όσον αφορά το πρόγραμμα της Νέας Δημοκρατίας είναι σε απόλυτη συμφωνία με τους στόχους που έχουν τεθεί στο Πρόγραμμα Σταθερότητας που υποβλήθηκε πριν από μερικές εβδομάδες στην Ευρωπαϊκή Επιτροπή. Συγκεκριμένα, το Πρόγραμμα Σταθερότητας περιλαμβάνει στο βασικό σενάριο, το κόστος της αύξησης των συντάξεων κάθε έτος με βάση το ΑΕΠ και τον πληθωρισμό (που υπολογίζεται σε 450 εκατ. ευρώ το πρώτο έτος και βαίνει αυξανόμενο, ώστε να φτάσει σωρευτικά τα 800 εκατ. ευρώ το 2025, το 1,1 δισ. ευρώ το 2026 και 1,5 δισ. ευρώ το 2027), καθώς και την εξαγγελθείσα από τη ΔΕΘ, αύξηση των μισθών των δημοσίων υπαλλήλων από 1/1/2024 (κατά 500 εκατ. ευρώ), όπως και την αύξηση των αναπηρικών επιδομάτων (κατά 95 εκατ. ευρώ) που ισχύει από τον Μάιο. Στο Πρόγραμμα Σταθερότητας, επίσης, γίνεται ρητή αναφορά για τα επιπλέον δημοσιονομικά μέτρα που έχουν ανακοινωθεί μετά την προκήρυξη των εκλογών, ύψους 0,1% του ΑΕΠ το 2024 και 0,3% του ΑΕΠ το 2025 και το 2026, που καλύπτονται από τον διαθέσιμο δημοσιονομικό χώρο. Αυτά περιλαμβάνουν αναλυτικά την αύξηση του αφορολόγητου κατά 1.000 ευρώ για οικογένειες με παιδιά (κόστος 77 εκατ. ευρώ ετησίως), την αύξηση κατά 8% του ελάχιστου εγγυημένου εισοδήματος (κόστος 49 εκατ. ευρώ ετησίως), τη σταδιακή κατάργηση του τέλους επιτηδεύματος (κόστος 89 εκατ. ευρώ το 2025, 222 εκατ. ευρώ το 2026 και 443 εκατ. ευρώ το 2027), τη σταδιακή μείωση των ασφαλιστικών εισφορών (με κόστος 230 εκατ. ευρώ το 2025 και 2026 και 509 εκατ. το 2027), την αύξηση του επιδόματος μητρότητας στους ελεύθερους επαγγελματίες και αγρότες (με κόστος 40 εκατ. ευρώ ετησίως), τη μονιμοποίηση της απαλλαγής των πρώην δικαιούχων Ε.Κ.Α.Σ. από τη συμμετοχή τους στη φαρμακευτική δαπάνη (με κόστος 38 εκατ. ευρώ ετησίως), το youth pass για τους νέους που ενηλικιώνονται (με κόστος 30 εκατ. ευρώ ετησίως) και τη μείωση ΕΝΦΙΑ 10% για σπίτια που ασφαλίζονται για φυσικές καταστροφές (με κόστος περί τα 40 εκατ. ευρώ ετησίως). Το συνολικό κόστος των ανωτέρω μέτρων ανέρχεται σε 1,3 δισ. ευρώ το 2024, 2 δισ. ευρώ το 2025, 2,5 δισ. ευρώ το 2026 και 3,3 δισ. ευρώ το 2027. Αυτός είναι και ο υπολογιζόμενος δημοσιονομικός χώρος που έχουμε σύμφωνα με τις προβλέψεις του Προγράμματος Σταθερότητας. Παρακαλούμε συνεπώς τον Κ. Τσίπρα να μας πει πού θα βρει τα 83 δισ. ευρώ στην τετραετία, ποιους φόρους προτίθεται να επιβάλει και εάν σκοπεύει να θέσει εκ νέου την ελληνική οικονομία σε διαδικασία υπερβολικού ελλείμματος, με νέο πλαίσιο εποπτείας και αναβολή επ’ αόριστον της επενδυτικής βαθμίδας. Και αν έχει οποιαδήποτε απορία για την ποσοτικοποίηση κάποιων από τα μέτρα μας, ας μας το επισημάνει και ευχαρίστως θα ζητήσουμε να πιστοποιηθεί εκ νέου από τις αρμόδιες υπηρεσίες του Γενικού Λογιστηρίου του Κράτους. Στο μεσοδιάστημα εμείς θα συνεχίσουμε να μιλάμε για την Ελλάδα του μέλλοντος, για υψηλότερους μισθούς, περισσότερες επενδύσεις, χαμηλότερους φόρους, καλύτερα νοσοκομεία, περισσότερο ψηφιακό κράτος, καλύτερο περιβάλλον, ισχυρή άμυνα και μεγαλύτερη ασφάλεια στα σύνορα και τις πόλεις μας.   ως απάντηση στον ΣΥΡΙΖΑ Μάλλον ο ΣΥΡΙΖΑ δεν διάβασε ούτε το δελτίο τύπου, όπου παραθέτουμε για πολλοστή φορά την αναλυτική ποσοτικοποίηση των δημοσιονομικών μέτρων του Προγράμματος της Νέας Δημοκρατίας, ούτε έχει διαβάσει και το Πρόγραμμα Σταθερότητας, το οποίο ξεχνά ότι καταρτίζεται από το Γενικό Λογιστήριο του Κράτους. Σας παραπέμπουμε στις ακόλουθες σελίδες του Προγράμματος Σταθερότητας και τις σχετικές αναφορές: Σελ. 20: Αναφέρεται η αύξηση των αναπηρικών επιδομάτων που έγινε τον Μάιο του 2023 με κόστος 95 εκατ. ευρώ ετησίως και η αύξηση των αναπηρικών συντάξεων που έγινε τον Ιανουάριο του 2023 με κόστος 50 εκατ. ευρώ ετησίως (σύνολο 145 εκατ. ευρώ) που έχουν συμπεριληφθεί στο βασικό σενάριο του Προγράμματος Σταθερότητας. Σελ. 21: Αναφέρεται η αύξηση του μισθολογίου των δημοσίων υπαλλήλων με κόστος 500 εκατ. το έτος και συνεπώς 2 δισ. ευρώ στην τετραετία που έχει συμπεριληφθεί στο βασικό σενάριο του Προγράμματος Σταθερότητας. Σελ. 31: Αναφέρεται ο κανόνας αναπροσαρμογής των συντάξεων, βάσει πληθωρισμού και ΑΕΠ που λαμβάνεται υπόψη στο Πρόγραμμα Σταθερότητας και συνεπώς το συνεπαγόμενο κόστος αναπροσαρμογής (ύψους 456 εκατ. το 2024, 811 εκατ. το 2025, 1.132 εκατ. το 2026 και 1.487 εκατ. το 2027) έχει συμπεριληφθεί στις δαπάνες Γενικής Κυβέρνησης, στο βασικό σενάριο του Προγράμματος Σταθερότητας. Επιπλέον των ανωτέρω μέτρων που έχουν δημοσιονομικό κόστος 6,3 δισ. ευρώ την τετραετία, γίνεται ρητή αναφορά στις σελίδες 7 και 17 του Προγράμματος Σταθερότητας για τα επιπλέον προεκλογικά μέτρα που έχουν ποσοτικοποιηθεί σε ύψος 0,1% του ΑΕΠ το 2024, 0,3% του ΑΕΠ το 2025 και 0,3% του ΑΕΠ το 2026 (για την ακρίβεια 275 εκατ. ευρώ το 2024, 609 εκατ. ευρώ το 2025 και 761 εκατ. ευρώ το 2026) και τα οποία με βάση τους κανόνες κατάρτισης του Προγράμματος, καθώς έχουν ανακοινωθεί μετά την προκήρυξη των εκλογών, αναφέρονται ως επιπρόσθετα των ανωτέρω μέτρων που εμπεριέχονται στο βασικό σενάριο. Συνεπώς, όλα τα μέτρα που εμπεριέχονται στο πρόγραμμά μας, έχουν ποσοτικοποιηθεί ως οφειλόταν για τις ανάγκες κατάρτισης του Προγράμματος Σταθερότητας και αναφέρονται σε αυτό. Επαναλαμβάνουμε ξεκάθαρα πως αν έχει οποιαδήποτε απορία για την ποσοτικοποίηση κάποιων εκ των μέτρων, ας μας το επισημάνει και ευχαρίστως θα ζητήσουμε να πιστοποιηθεί εκ νέου από τις υπηρεσίες του Γενικού Λογιστηρίου του Κράτους. Επιβεβαιώνεται για μία ακόμα φορά το ότι όποιος δεν έχει επιχειρήματα καταφεύγει στα ψέματα, τα οποία όμως έχουν κοντά ποδάρια. Οπότε ας μην κρούουν ανοιχτές θύρες καθότι είμαστε οι μόνοι που έχουμε κοστολογημένο πρόγραμμα και οι μόνοι που σταθερά εδώ και πάνω από ένα μήνα ζητάμε το ίδιο από όλα τα κόμματα κάνοντας την εν λόγω πρόταση. Τα πολλά λόγια είναι φτώχεια…Θα καταθέσει ο κ. Τσίπρας το Πρόγραμμά του προς ποσοτικοποίηση και θα μας πει επιτέλους πού θα βρει τα 83 δισ. ευρώ;  "
efsyn.gr,https://www.efsyn.gr/stiles/apopseis/392296_adeies-kalpes-gemates-kalpes,ΑΠΟΨΕΙΣ,"Αδειες κάλπες, γεμάτες κάλπες",2023-06-02 17:30, Θανάσης Βασιλείου ,"Θεωρητικά οι κάλπες είναι άδειες έως τις 25 Ιουνίου. Η πραγματικότητα όμως λέει ότι δεν είναι και τόσο άδειες. Εάν πολιτικοί και κόμματα -σε μια υπόθεση εργασίας- έμπαιναν στον κόπο να ρωτήσουν τους πολίτες, θα έπαιρναν την απάντηση: «Μα εμείς ψηφίσαμε στις 21 Μαΐου! Μάλλον δεν σας αρέσει ο τρόπος που ψηφίσαμε και τώρα ζητάτε να διορθώσουμε την ψήφο μας». Στο σημείο αυτό εξαιρώ την προϊούσα άνοδο της απογοήτευσης του κόσμου από το πολιτικό σύστημα. Προφανώς αυτή η έκβαση συνδέεται με πολλές λανθάνουσες και ορατές αλλοτριώσεις των κανόνων της αμοιβαίας θεσμικής αυτοσυγκράτησης, τους καθρέφτες του πολιτικού εαυτού, την πόλωση και την αντιπαράθεση στεγανοποιημένων και ιδεολογικοποιημένων χώρων –όπου όλοι υποτίθεται δουλεύουν «για το καλό του λαού και της χώρας». Αυτή την περίοδο το κάθε κόμμα θέλει να προκαταλάβει το μαγικό ποσοστό που θα του επέτρεπε να γιορτάσει κάτι ως νίκη. Η Ν.Δ. θα έβλεπε ως νίκη οτιδήποτε πάνω από το 40,79%. Ο ΣΥΡΙΖΑ θα θεωρήσει ως νίκη ποσοστό πάνω από το 20,07%. Το ΠΑΣΟΚ ποσοστό πάνω από 11,46% κ.ο.κ. Εάν υποθέσουμε ότι τα ποσοστά των κομμάτων το βράδυ της 25ης Ιουνίου θα είναι ακριβώς τα ίδια με της 21ης Μαΐου, οι έδρες τους στην πεντακομματική Βουλή με βάση τον νόμο της ενισχυμένης αναλογικής θα είναι οι εξής: η Ν.Δ. θα καταλάβει 171 έδρες, ο ΣΥΡΙΖΑ 60 έδρες, το ΠΑΣΟΚ 34, το ΚΚΕ 22 και η Ελληνική Λύση θα πάρει 13 έδρες (από τις 146, 71, 41, 26 και 16 αντίστοιχα της απλής αναλογικής της 21ης Μαΐου). Με ένα πολύ διαφορετικό (ελάχιστα πιθανό) σενάριο με εξακομματική Βουλή και ποσοστά 38% για τη Ν.Δ. και 25% για τον ΣΥΡΙΖΑ, οι έδρες θα ήταν 151 και 69 αντίστοιχα. Θα είναι πράγματι νίκη; Δυστυχώς το ζήτημα δεν είναι ακριβώς αυτό. Εχουμε υπογραμμίσει από αυτή τη στήλη ότι το αποτέλεσμα των εκλογών δεν συνδέεται με την αυτόματη λύση των προβλημάτων της ελληνικής κοινωνίας και οικονομίας. Και η σημερινή τάση επαναδιχοτόμησης του εκλογικού σώματος σε δεξιούς-συντηρητικούς νεοφιλελεύθερους και σε αριστερούς-σοσιαλίζοντες νεοκεϊνσιανούς δεν αρκεί ούτε για να ερμηνεύσει την ένταση και το βάθος της αντιπαράθεσης, ούτε κάτι ουσιώδες να πει για πιθανές μετατοπίσεις μεταξύ ΣΥΡΙΖΑ και ΠΑΣΟΚ που διαγκωνίζονται περίπου για τον ίδιο χώρο, ούτε για την επούλωση των τραυμάτων και στρεβλώσεων που δημιούργησαν η δεκαετία της κρίσης και τα μνημόνια, μετά η πανδημία, μετά ο πόλεμος στην Ουκρανία και η ενεργειακή κρίση, ο πληθωρισμός, οι ανισότητες, η κλιματική αλλαγή κ.ο.κ. Βλέπετε τα ίδια τα κόμματα, εκτός από τη μεγάλη ηλικία τους πλέον και τις συζητήσιμες ιδέες τους, πιάνονται στην ομηρία των επιλογών τους και της ακινησίας τους. Η κινητικότητα, η αξιοκρατία και οι αλήθειες που ανέχονται είναι αντιστρόφως ανάλογα απ’ όσα απαιτούν από την κοινωνία. Και οι θυσίες που αξιώνουν από τους άλλους είναι μεγαλύτερες από τα προγράμματα για τον μετριασμό τους. Το σίγουρο είναι ότι τα κόμματα θα αρκεστούν σε φατριασμούς και επινίκια και οι ψηφοφόροι (που ζουν πιο κοντά στην κοινωνία απ’ ό,τι τα κόμματα που θέλουν να αρέσουν στην κοινωνία) θα ξυπνήσουν με τα προβλήματά τους. Ομως σε έναν κόσμο που αντιμετωπίζει αυτό που αρκετοί στην πολιτική επιστήμη ονομάζουν «δημοκρατική ύφεση» (democratic recession), η Ελλάδα δεν θα μπορούσε να αποτελεί εξαίρεση. Και μάλιστα σε ένα κλίμα που συνδέεται με την Ευρώπη. Στο πολιτικό επίπεδο ασθενούν σιγά σιγά οι κοινωνικές αντιστάσεις στην ανερχόμενη αυταρχική και αντιθεσμική διακυβέρνηση ως προς τις αξίες της δημοκρατίας. Λόγου χάρη οι χώρες της λεγόμενης ομάδας Βίσεγκραντ (Ουγγαρία, Πολωνία, Σλοβακία, Τσεχία) δίνουν τον ρυθμό εδώ και καιρό. Ο πολιτικός κύκλος της Ιταλίας, τώρα της Ελλάδας, ίσως της Ισπανίας και πιθανώς της Γαλλίας αργότερα θα αλλάξει ριζικά τα δεδομένα της πολυθρύλητης σταθερότητας αλλά και της ίδιας της Ευρωπαϊκής Ενωσης. Η διαφαινόμενη επικράτηση της Ν.Δ. και η «σταθερότητα με κάθε κόστος», με αδιαφορία, με εκτροπές στο όριο και ο κάματος συγκάλυψης σκανδάλων με κυνισμό και αλαζονεία οδηγούν με ακρίβεια σε κινούμενη άμμο. Τα παραπάνω συμπεράσματα δεν υπονοούν σπονδές σε καταστάσεις μη σταθερότητας. Κάθε άλλο. Υπονοούν μεγαλύτερη υπευθυνότητα των ανταγωνιζόμενων πολιτικών δυνάμεων. Υπονοούν διαλόγους και διαβουλεύσεις με τους πολίτες· κατανόηση της πραγματικότητας. Προϋποθέτουν πολιτισμό, αλήθειες, ψυχή και όχι καθρεφτάκια. Δεν υπονοούν δημοσιονομικά υποδεκάμετρα. Επιβάλλουν ιεραρχήσεις στόχων, εκπόνηση σχεδίων προς όφελος της κοινωνίας και όχι πασαρέλα ακκισμού και ρηχότητας προς όφελος των κομματικών ταμείων. Οσο δεν εξασφαλίζονται, η χώρα θα ταλαιπωρείται και θα καθηλώνεται. Θα υστερεί με χαμηλές πτήσεις και ανούσια φλυαρία για άδειες και γεμάτες κάλπες και πρωτιές… από το τέλος."
efsyn.gr,https://www.efsyn.gr/politiki/392315_ti-ishyei-gia-tis-ekloges-tis-25is-ioynioy-kai-ti-allazei-apo-tin-21i-maioy,ΠΟΛΙΤΙΚΗ,Τι ισχύει για τις εκλογές της 25ης Ιουνίου και τι αλλάζει από την 21η Μαΐου,2023-06-02 17:07, efsyn.gr ,"Σε οκτώ ερωτήματα σχετικά με το τι ισχύει για τις εκλογές της 25ης Ιουνίου και τι αλλάζει σε σχέση με τις εκλογές της 21ης Μαΐου, απαντά το υπουργείο Εσωτερικών. - Οι βουλευτικές εκλογές της 25ης Ιουνίου 2023 είναι ο δεύτερος γύρος των εκλογών που διεξήχθησαν στις 21 Μαΐου 2023; Όχι. Οι βουλευτικές εκλογές της 25ης Ιουνίου 2023 είναι μια ξεχωριστή, νέα εκλογική διαδικασία, ανεξάρτητη από εκείνη της 21ης Μαΐου 2023. Ως εκ τούτου, χαρακτηρισμοί όπως «δεύτερος γύρος» ή «επαναληπτικές εκλογές» δεν είναι ορθοί. -Το εκλογικό σύστημα παραμένει το ίδιο; Οι βουλευτικές εκλογές της 25ης Ιουνίου 2023 θα διεξαχθούν με το σύστημα της ενισχυμένης αναλογικής, εν αντιθέσει με εκείνες της 21ης Μαΐου που διεξήχθησαν με το σύστημα της απλής αναλογικής. -Πώς ψηφίζω βουλευτές; Οι επικείμενες εκλογές θα πραγματοποιηθούν με δεσμευμένο συνδυασμό (λίστα) και όχι με σταυρό προτίμησης. Με αυτή τη διαδικασία, οι βουλευτές εκλέγονται βάσει της σειράς κατάταξης τους στο ψηφοδέλτιο κάθε εκλογικής περιφέρειας, η οποία καθορίζεται από τα εκάστοτε κομματικά επιτελεία. Ως εκ τούτου, ΔΕΝ βάζουμε σταυρό στα ψηφοδέλτια των κομμάτων. Εξάλλου, στα παραβάν των εκλογικών τμημάτων που θα δημιουργηθούν δεν θα υπάρχει στιλό. - Τα ψηφοδέλτια που χρησιμοποιήθηκαν στις εκλογές της 21ης Μαΐου 2023 παραμένουν σε ισχύ; Όχι. Οι βουλευτικές εκλογές της 25ης Ιουνίου 2023 θα διεξαχθούν με νέα ψηφοδέλτια, τα οποία θα τυπωθούν βάσει όσων ορίζει ο ισχύων νόμος. Ως εκ τούτου, ψηφοδέλτια που αφορούσαν στις εκλογές της 21ης Μαΐου 2023 και για οποιοδήποτε λόγο παρέμειναν στην κυριότητα των ψηφοφόρων καθίστανται άκυρα και δεν δύνανται να χρησιμοποιηθούν. -Είμαι ετεροδημότης. Μπορώ να ψηφίσω στον τόπο διαμονής μου; Ναι, εφόσον η αίτησή σας έχει υποβληθεί στον αρμόδιο Δήμο και έχει διεκπεραιωθεί από αυτόν το αργότερο έως και την 30ή Απριλίου 2023, μπορείτε να ψηφίσετε στον Δήμο διαμονής σας. Αίτηση που δεν διεκπεραιώθηκε έως τη συγκεκριμένη ημερομηνία, δε λαμβάνεται υπόψη για την επικείμενη εκλογική διαδικασία. Σε κάθε περίπτωση, συνιστάται οι εκλογείς να ανατρέξουν στην πλατφόρμα του Υπουργείου Εσωτερικών «Μάθε πού Ψηφίζεις» για να ενημερωθούν για τον τόπο που ψηφίζουν. - Είμαι Έλληνας που διαμένει στο εξωτερικό και δεν πρόλαβα την προθεσμία για να ψηφίσω στις προηγούμενες εκλογές. Τι θα ισχύσει τώρα; Οι Έλληνες του εξωτερικού μπορούν να ψηφίσουν στον τόπο διαμονής τους εφόσον η αίτηση για εγγραφή στους ειδικούς εκλογικούς καταλόγους έχει υποβληθεί στη σχετική πλατφόρμα του Υπουργείου Εσωτερικών (https:/apodimoi.gov.gr) έως και την Τετάρτη 17 Μαΐου 2023. Διευκρινίζεται πως για την έγκριση της αίτησης εφαρμόζονται τα κριτήρια όπως ορίζονται από τον ισχύοντα νόμο. - Στις προηγούμενες εκλογές ψήφισα στο εξωτερικό, αλλά την 25η Ιουνίου 2023 θα βρίσκομαι στην Ελλάδα. Θα μπορέσω να ψηφίσω; Η καταληκτική ημερομηνία υποβολής αίτησης για αναστολή της εγγραφής στους ειδικούς εκλογικούς καταλόγους του εξωτερικού ήταν η Παρασκευή 26 Μαΐου 2023. Οποιαδήποτε αίτηση υπεβλήθη μετά τη συγκεκριμένη ημερομηνία δεν θα ληφθεί υπόψη για την επικείμενη εκλογική διαδικασία. Σε κάθε περίπτωση, συνιστάται οι εκλογείς να ανατρέξουν στην πλατφόρμα του Υπουργείου Εσωτερικών «Μάθε πού Ψηφίζεις» για να ενημερωθούν για τον τόπο που ψηφίζουν. - Ψηφίζω στο ίδιο εκλογικό τμήμα όπου ψήφισα στις εκλογές της 21ης Μαΐου 2023; Είναι το πιθανότερο, ωστόσο επειδή μπορεί να υπάρξουν ορισμένες μεταβολές στα εκλογικά τμήματα, συνιστάται ισχυρά σε όλους τους ψηφοφόρους να ανατρέξουν στην πλατφόρμα του Υπουργείου Εσωτερικών «Μάθε πού Ψηφίζεις» για να ενημερωθούν για το πού ψηφίζουν."
efsyn.gr,https://www.efsyn.gr/politiki/392313_pos-psifizoyn-oi-neoi-sygkritiki-analysi-ton-eklogon-2019-kai-2023,ΠΟΛΙΤΙΚΗ,Πώς ψηφίζουν οι νέοι: Συγκριτική ανάλυση των εκλογών 2019 και 2023,2023-06-02 16:56, efsyn.gr ,"Ένα από τα βασικά στοιχεία που κυριάρχησε στην προεκλογική περίοδο για την 21η Μαΐου ήταν η προσπάθεια για κινητοποίηση του νεανικού πληθυσμού για να δώσει το «παρών» στην κάλπη. Και σε αυτόν τον τομέα η Νέα Δημοκρατία κατέγραψε πρωτιά, παρά το γεγονός ότι βρίσκεται σχεδόν δέκα μονάδες κάτω από τα συνολικά ποσοστά της και μόνο στην ψήφο των φοιτητών/τριων κατέγραψε σημαντική πτώση.  Το Eteron - Ινστιτούτο για την Έρευνα & την Κοινωνική Αλλαγή δημοσιεύσει σήμερα μια συγκριτική καταγραφή των αποτελεσμάτων στη νέα γενιά, στο πλαίσιο του project «Youth - Voice On». Τα στοιχεία έχουν αντληθεί από τα Exit Poll στις βουλευτικές εκλογές του 2019 και του 2023 και αναδεικνύονται τα αποτελέσματατων εκλογικών συνδυασμών: α/ στην ηλικιακή ομάδα 17 - 24 ετών, β/ σε όσες και όσους είναι φοιτητές/φοιτήτριες και γ/ στην ηλικιακή ομάδα 25 - 34 ετών. Διαβάστε ολόκληρη την έρευνα του Eteron ΕΔΩ ⇒ Η Νέα Δημοκρατία καταγραφεί πρωτιά συνολικά στη νέα γενιά, αν και βρίσκεται σχεδόν 10 μονάδες κάτω σε σχέση με τα συνολικά ποσοστά της. Με εξαίρεση την ψήφο των φοιτητών/ριών, δεν υπέστη φθορά και έρχεται μετά από πολλά χρόνια πρώτη σε βουλευτικές εκλογές στις νεότερες ηλικίες. ⇒ Ο ΣΥΡΙΖΑ - Προοδευτική Συμμαχία είναι μακράν ο μεγάλος ηττημένος και στη νέα γενιά, παρά το γεγονός ότι αυτή αποτελούσε ένα προνομιακό πεδίο. Υπενθυμίζεται ότι σε όλες τις βουλευτικές εκλογές από το 2012 και μετά, ο ΣΥΡΙΖΑ ήταν άνετα και με διαφορά στην πρώτη θέση στη νέα γενιά, με μόνη εξαίρεση τις Ευρωεκλογές του 2019.   ⇒ Το ΠΑΣΟΚ - Κίνημα Αλλαγής καταγράφει σημαντική άνοδο στην εκλογική του επιρροή στη νέα γενιά. ⇒ Το ΚΚΕ βρίσκεται επίσης σε ανοδική πορεία στη νέα γενιά. Η σημαντική άνοδος του κόμματος στους φοιτητές και τις φοιτήτριες, συνδέεται και με το γεγονός ότι η Πανσπουδαστική έρχεται τα τελευταία δύο χρόνια στην πρώτη θέση στις φοιτητικές εκλογές. ⇒ Η Ελληνική Λύση καταγράφει ποσοστό 4,6% στους 17 – 24 ετών. Στην ψήφο των φοιτητών/τριών ανεβαίνει από το 2% στο 4,5% και στην ηλικιακή κατηγορία 25 - 34 ετών καταγράφει άνοδο 2,1 μονάδων και ποσοστό 5,1%. ⇒ Αν και το ΜΕΡΑ25 - Συμμαχία για τη Ρήξη έμεινε εκτός Βουλής στις εκλογές του Μαΐου, στη νέα γενιά διατηρεί τα αυξημένα ποσοστά που είχε και στις βουλευτικές εκλογές του 2019. Πιο ειδικά, στην ηλικιακή κατηγορία 17 - 24 ετών βρίσκεται στο  5,1%, στην ψήφο των φοιτητών/τριών στο  5,8%, ενώ στην ηλικιακή κατηγορία 24 - 34 ετών το ποσοστό του φτάνει στο 6,4%. ⇒ Η Πλεύση Ελευθερίας κάνει την έκπληξη στη νέα γενιά με ποσοστά που φτάνουν στο 5,9% σε νέες και νέους 17 - 24 ετών, το 4,9% σε φοιτητές/τριες και το 4,5% στην ηλικιακή κατηγορία 25 - 34 ετών.   Το κόμμα Νίκη κατέβηκε για πρώτη φορά και κινήθηκε στη νέα γενιά κάτω από τα συνολικά του αποτελέσματα, καταγράφοντας 2,3% στην ηλικιακή ομάδα 17 - 24 ετών, 1,8% σε φοιτητές/τριες και 2,2% στους 25 - 34.     Η ανάλυση του Κώστα Γούση,  «Η ψήφος των νέων, τα Exit Polls και η επόμενη μέρα: Ανοίγοντας το διάλογο», είναι διαθέσιμη στο σάιτ του Eteron.Στον ακόλουθο σύνδεσμο μπορείτε να βρείτε το Δελτίο Τύπου και τα γραφήματα που ετοίμασε η ομάδα του Eteron με τα κύρια συμπεράσματα της συγκριτικής ανάλυσης. "
efsyn.gr,https://www.efsyn.gr/stiles/ypografoyn/392295_o-labyrinthos-toy-psifoforoy-poy-tromaxe,ΥΠΟΓΡΑΦΟΥΝ,Ο λαβύρινθος του ψηφοφόρου που τρόμαξε,2023-06-02 16:50, Τάσος Παππάς ,"Ας πούμε ότι δεν ψηφίσατε Νέα Δημοκρατία ή κάποιο κόμμα δεξιά της Νέας Δημοκρατίας και αιφνιδιαστήκατε δυσάρεστα με το αποτέλεσμα των εκλογών. Για την ακρίβεια τρομάξατε. Υστερα από λίγο, αφού συνήλθατε, αρχίσατε να προβληματίζεστε για τη στάση που πρέπει να κρατήσετε στις δεύτερες κάλπες. Νέα κατάσταση, νέα καθήκοντα. Αναρωτιέστε τι οφείλετε να κάνετε για να μην έχουμε μια Δεξιά πανίσχυρη στη Βουλή και ένα σύστημα Μητσοτάκη με όλες τις παραφυάδες του (παρακράτος, εκτεταμένα πελατειακά δίκτυα, πριμοδότηση των παρασιτικών τμημάτων της άρχουσας τάξης) ανεξέλεγκτο. Να ρίξετε την ψήφο σας στον ΣΥΡΙΖΑ, για να δυναμώσει και να μπορέσει να γίνει το ανάχωμα στην επέλαση του νεοφιλελευθερισμού; Μπορεί ο ΣΥΡΙΖΑ να παίξει αυτόν τον ρόλο; Δεν είναι υποχρεωμένος να συζητήσει στο εσωτερικό του τις αιτίες της μεγάλης ήττας; Δεν πρέπει να ασχοληθεί με τα λάθη και τις παραλείψεις του τόσο κατά τη διάρκεια της προεκλογικής περιόδου, όσο και την τετραετία που ήταν αξιωματική αντιπολίτευση; Και δεν είναι λίγα τα λάθη, δεν είναι λίγες οι παραλείψεις. Αυτές οι διαδικασίες δεν θα προκαλέσουν εσωστρέφεια; Μπορείτε να εμπιστευτείτε ένα κόμμα που θα ταλαιπωρηθεί για κάμποσο διάστημα από τις αντιπαραθέσεις και τα συντροφικά μαχαιρώματα; Κι αν πάνε σε αλλαγή ηγεσίας; Είτε με αυτοθέλητη αποχώρηση του σημερινού επικεφαλής του, είτε με την αμφισβήτησή του από κάποια ομάδα στελεχών; Θα έχει τη δύναμη η διάδοχη κατάσταση να κρατήσει τον ΣΥΡΙΖΑ ενωμένο και κυρίως θα καταφέρει να τον οδηγήσει ξανά στο προσκήνιο; Ξέρετε ότι η Αριστερά σε όλες τις εκδοχές της ύστερα από ήττες και μάλιστα τέτοιας έκτασης θέλει χρόνο για να ανασυνταχθεί. Και δεν είναι σίγουρο ότι θα τα καταφέρει. Να αδιαφορήσετε για όλα αυτά και να δώσετε στον ΣΥΡΙΖΑ την ευκαιρία να ανασκουμπωθεί, για να μπορέσει να αντιμετωπίσει τη Δεξιά και να υπερασπιστεί τους αδύναμους και τη μεσαία τάξη κι ας μην τον στήριξαν στις εκλογές της 21ης Μαΐου; Είναι μια λύση. Δεν θα αλλάξουν θεαματικά οι συσχετισμοί, ωστόσο θα δημιουργηθούν οι προϋποθέσεις για μια πιο ισορροπημένη κατάσταση στο πολιτικό πεδίο. Ταυτοχρόνως όμως σας προβληματίζει και κάτι άλλο. Αν εγκαταλείψετε τα μικρότερα κόμματα της Αριστεράς και επιλέξετε τον ΣΥΡΙΖΑ, υπάρχει περίπτωση να κόψετε την αυτοδυναμία της Νέας Δημοκρατίας; Βάζετε κάτω τους αριθμούς, κάνετε τους απαραίτητους συνδυασμούς με τη βοήθεια των ερευνητών και των δημοσκόπων που δήθεν φοβήθηκαν να πουν τι έβλεπαν για να μην υποστούν μπούλινγκ και διαπιστώνετε ότι μόνο με ενίσχυση του ΣΥΡΙΖΑ δεν θα κοπεί ο δρόμος της Δεξιάς προς την αυτοδυναμία. Είναι απαραίτητο να μπουν στη Βουλή κι άλλα κόμματα. Οσο περισσότερα κόμματα στη Βουλή, τόσο πιο δύσκολη η αυτοδυναμία για τη Νέα Δημοκρατία. Το έχει καταλάβει η ηγεσία της και γι’ αυτό κάνει ό,τι μπορεί για να μειώσει τον αριθμό των κοινοβουλευτικών κομμάτων. Το επιχειρεί με οργανωμένο τρόπο κυρίως απέναντι στα κόμματα που βρίσκονται στα δεξιά της. Υποστηρίζει ότι η ψήφος στα διάφορα σχήματα της Ακρας Δεξιάς είναι χαμένη ψήφος. Ευνοεί εκείνους που θέλουν να μην πάρει αυτοδυναμία και δεν τους ενδιαφέρει αν θα μπει η χώρα σε περιπέτειες. Η πολιτική αστάθεια, λέει η ηγεσία της, θα δημιουργήσει αρνητικό κλίμα στις αγορές, δεν θα μας δώσουν οι περιλάλητοι οίκοι αξιολόγησης την επενδυτική βαθμίδα και είναι πολύ πιθανόν οι εχθροί της πατρίδας (εσωτερικοί και εξωτερικοί) να εκμεταλλευτούν την περίσταση. Νέο ερώτημα μπουκάρει στο μυαλό σας: αν ενισχυθεί ο ΣΥΡΙΖΑ, μειωθεί το ποσοστό της Νέας Δημοκρατίας και αυξηθεί ο αριθμός των κοινοβουλευτικών κομμάτων, θα είναι δύσκολη η αυτοδυναμία και είναι πολύ πιθανό να πάμε σε τρίτες εκλογές. Το είπε καθαρά ο Μάκης Βορίδης, το υπαινίχθηκε ο αρχηγός της Δεξιάς Κυριάκος Μητσοτάκης. Τον συμφέρουν οι τρίτες εκλογές; Ετσι νομίζει. Αποκλείεται να θυμώσουν πολλοί πολίτες και να του γυρίσουν την πλάτη; Οχι. Τι μπορεί να κάνει για να μην τους προκαλέσει; Αντί να πάει σε τρίτες εκλογές να συνεργαστεί με κάποιο ή με κάποια από τα κόμματα που θα είναι στη Βουλή. Με τον ΣΥΡΙΖΑ δεν υπάρχει περίπτωση. Με την Ελληνική Λύση δεν το σκέφτεται. Με τη Νίκη (αν ξεπεράσει το όριο εισόδου), δεν το θέλει -κάνει ό,τι μπορεί για να της κόψει τον δρόμο. Μέχρι εικονίτσες της Παναγίας θα φορέσει στον λαιμό του για να πείσει τους θεοσεβούμενους ότι μόνο αυτός υπηρετεί το δόγμα «πατρίς, θρησκεία, οικογένεια», ενώ οι δικοί του -ακόμη και οι άθεοι που δηλώνουν ευσεβείς χριστιανοί, ακόμη και οι δωδεκαθεϊστές που υποδύονται τους πιστούς- θα γεμίσουν τον τόπο με αγιασμούς και ευχέλαια για να ξορκίσουν το κακό. Τι του μένει; Το ΠΑΣΟΚ. Θα μπει στη λογική της συνεργασίας με τη Δεξιά; Την προηγούμενη φορά το πλήρωσε. Λίγο έλειψε να εξαφανιστεί. Τώρα; Σε 114 χώρες είναι κρυμμένοι οι συνωμότες που θέλουν να κάνουν κακό στην Ελλάδα και να πλήξουν το κόμμα των ιδιοκτητών της χώρας. Ευτυχώς όμως που έχουμε την ΕΥΠ και το Predator. Δεν θα γλιτώσουν. Σύντομα θα τους βγάλουμε στη σέντρα με ονόματα και διευθύνσεις. Η παγκόσμια συνωμοσία θα καταρρεύσει. Μετά τις 25 Ιουνίου."
efsyn.gr,https://www.efsyn.gr/politiki/antipoliteysi/392284_me-aihmi-toy-doratos-tin-anatropi-ton-syshetismon-o-al-tsipras-sti,ΑΝΤΙΠΟΛΙΤΕΥΣΗ,Με αιχμή του δόρατος την «ανατροπή των συσχετισμών» ο Αλ. Τσίπρας στη Δυτική Αθήνα,2023-06-02 15:02, efsyn.gr ,"Επίσκεψη στην Δυτική Αθήνα, σε Αγίους Αναργύρους και Χαϊδάρι, πραγματοποίησε σήμερα ο πρόεδρος του ΣΥΡΙΖΑ, Αλέξης Τσίπρας στο πλαίσιο της προεκλογικής παρέμβασης του κόμματος και εν μέσω ανεβασμένων τόνων στην πολιτική αντιπαράθεση με κεντρικά των ημερών  -και ενδεχομένως αυτής της εκλογικής μάχης- να είναι το πρόγραμμα φορολόγησης κάθε κόμματος, καθώς και το κόστος της υλοποίησης του συνολικού του προγράμματος. Η πολιτική κόντρα έχει λάβει σε αυτή τη φάση πιο προγραμματικό χαρακτήρα σε αντίθεση με την πρώτη προεκλογική περίοδο, κάτι που είναι και στόχευση της Κουμουνδούρου ώστε να το ξεδιπλώσει στην ελληνική κοινωνία. Από την άλλη η Νέα Δημοκρατία επιστρατεύει όλους τους μηχανισμούς της για να πλήξει το κύρος των πολιτικών της αντιπάλων, παραποιώντας τις προγραμματικές τους θέσεις. Ο Αλ. Τσίπρας βρέθηκε αρχικά στην πλατεία των Αγίων Αναργύρων, όπου συνομίλησε με πολίτες και απηύθυνε σύντομη ομιλία. «Στις εκλογές της 25ης Ιουνίου αντιπαρατίθενται δύο προγράμματα, το πρόγραμμα του ΣΥΡΙΖΑ και το πρόγραμμα κοινωνικής λεηλασίας που είναι το πρόγραμμα της ΝΔ», ανέφερε μιλώντας στους πολίτες των Αγίων Αναργύρων που είχαν συγκεντρωθεί στο εκλογικό κέντρο του ΣΥΡΙΖΑ. Όπως σημείωσε, «καλούμε τους πολίτες που δεν επέλεξαν και δεν θα επιλέξουν την ΝΔ να έρθουν παρά τις διαφωνίες τους και τις επιφυλάξεις τους και να ενώσουν τις δυνάμεις τους μαζί μας στην κάλπη και να ανατρέψουμε αυτόν τον συσχετισμό για να μπορέσουμε να κρατήσουμε ζωντανή την ελπίδα και τη δικαιοσύνη την επομένη μέρα». «Αντίπαλος της ΝΔ είναι το πρόγραμμά μας», πρόσθεσε και ζήτησε από τους πολίτες να ακούσουν το σχέδιο του ΣΥΡΙΖΑ, το αληθινό πρόγραμμα του ΣΥΡΙΖΑ και όχι μέσα από την προπαγάνδα και τη διαστρέβλωση που επιχείρησε η ΝΔ. «Έλεγε ο κ. Μητσοτάκης και η ΝΔ ότι το πρόγραμμα του ΣΥΡΙΖΑ δεν είναι κοστολογημένο. Να πάμε λοιπόν στο ΓΛΚ, να πάμε όπου θέλει. Πάμε μαζί. Πάμε μαζί στο ΓΛΚ, όπου θέλετε. Να κοστολογήσουμε τα προγράμματά μας. Με μία προϋπόθεση. Μην το βάλετε στα πόδια. Πάμε στο ΓΛΚ και την επομένη να πάμε σε μια τηλεοπτική αντιπαράθεση οι δύο μας να συζητήσουμε τα προγράμματα. Μην λιποτακτήσετε άλλη μία φορά», τόνισε ο Αλ. Τσίπρας. «Μην αρνηθείτε τον διάλογο, τη συζήτηση στα ΜΜΕ, μην γυρνάτε από πλατεία σε πλατεία θεωρώντας δεδομένη την ετυμηγορία του ελληνικού λαού με έπαρση και αλαζονεία δηλώνοντας ότι δεν υπάρχει αντίπαλος. Αντίπαλός σας είναι το πρόγραμμά μας», συμπλήρωσε ο πρόεδρος του ΣΥΡΙΖΑ. «Υπάρχει μία εναλλακτική πρόταση εξουσίας και αυτή είναι του ΣΥΡΙΖΑ», επεσήμανε ο κ. Τσίπρας και επιτέθηκε στην ΝΔ λέγοντας ότι «επιδιώκει να κατευθύνει την αντίδραση του ελληνικού λαού οπουδήποτε αλλού εκτός από τον ΣΥΡΙΖΑ, γιατί θέλει την επόμενη ημέρα να μην υπάρχει πολιτική δύναμη που να μπορεί να τον κοιτάξει στα μάτια και να εμποδίσει την εφαρμογή ενός προγράμματος κοινωνικής λεηλασίας». «Η παραίτηση η δική μας θα ήταν παραίτηση της ελληνικής κοινωνίας. Γι' αυτό δεν παραιτούμαστε. Όχι μόνο δεν το βάζουμε κάτω αλλά θα δώσουμε τη μάχη μέχρι το τελευταίο δευτερόλεπτο», υπογράμμισε σημειώνοντας ότι έχει πλήρη επίγνωση των δυσκολιών. Ωστόσο, όπως είπε, «η εκλογική αναμέτρηση της 25ης Ιουνίου δεν είναι επανάληψη της προηγούμενης αλλά μια νέα εκλογική αναμέτρηση». Ο Αλέξης Τσίπρας άλλωστε έχει ήδη ξεκαθαρίσει ότι θα δώσει τη μάχη από τις καλύτερες δυνατές θέσεις και δεν σκοπεύει να «λιποτακτήσει». «Στις εκλογές πρέπει να μιλήσουμε με τον προγραμματικό μας λόγο, τις θέσεις μας και να εξηγήσουμε ότι δεν κρίνονται πρόσωπα. Κρίνεται η ζωή μας για τα επόμενα τέσσερα χρόνια. Κρίνεται με ποιο πρόγραμμα και ποιοι θα κυβερνήσουν», ανέφερε. Στην συνέχεια, ο αρχηγός της αξιωματικής αντιπολίτευσης τόνισε ότι «πολλή διαστρέβλωση και προπαγάνδα έπεσε το προηγούμενο διάστημα πριν τις εκλογές. Μας είπαν ότι ο ΣΥΡΙΖΑ έρχεται δήθεν να αυξήσει τις ασφαλιστικές εισφορές στους ελεύθερους επαγγελματίες. Η αλήθεια είναι ότι το πρόγραμμα του ΣΥΡΙΖΑ, όχι μόνο δεν προβλέπει αύξηση των ασφαλιστικών εισφορών στους ελεύθερους επαγγελματίες, αλλά προβλέπει ρύθμιση των χρεών που έχουν συσσωρευτεί στους ελεύθερους επαγγελματίες, όπως κάναμε το 2018 με κούρεμα της ονομαστικής οφειλής και 120 δόσεις. Όχι μόνο δεν προβλέπουμε αυξήσεις στις εισφορές, αλλά προβλέπουμε απαλλαγές με την κατάργηση του τέλους επιτηδεύματος, με το αφορολόγητο στα 10.000 ευρώ. Αυτό είναι το πρόγραμμα του ΣΥΡΙΖΑ». «Μας είπαν ότι ο ΣΥΡΙΖΑ δήθεν προβλέπει αύξηση της φορολογίας στις επιχειρήσεις γενικά. Η αλήθεια είναι ότι ο ΣΥΡΙΖΑ προβλέπει φοροαπαλλαγές για τη μεγάλη πλειοψηφία της ελληνικής κοινωνίας, καθώς δεσμευόμαστε για μείωση των έμμεσων φόρων που έχουν λεηλατήσει την κοινωνία. Μείωση του ΦΠΑ στα τρόφιμα, μείωση του ΕΦΚ στα καύσιμα στα κατώτερα επιτρεπτά επίπεδα της ΕΕ, κατάργηση του ΕΦΚ για τους αγρότες και κτηνοτρόφους. Αυτό είναι το πρόγραμμά μας. Μας είπε ο κ. Μητσοτάκης ότι η δική του διακυβέρνηση δεν αύξησε καθόλου τους φόρους στην ελληνική κοινωνία. Η αλήθεια είναι ότι 4,5 δισ. περισσότερα έσοδα είχαν το 2022 από τον ΦΠΑ. Πώς αυξήθηκε αυτός ο φόρος; Όταν το κόστος στο καλάθι του κάθε νοικοκυριού πήγε από τα 50 ευρώ στα 100 και τα 150 ευρώ και ο ΦΠΑ έμεινε σταθερός, έτσι αυξήθηκε η φορολογία. Μέσα από τους έμμεσους φόρους», πρόσθεσε. Ο πρόεδρος του ΣΥΡΙΖΑ αναφέρθηκε εκτενώς στα ζητήματα της εκπαίδευσης με αφορμή και την έναρξη των πανελλαδικών εξετάσεων: «Χθες ξεκίνησαν οι πανελλαδικές εξετάσεις. Ξεκίνησαν με τις εξετάσεις στα ΕΠΑΛ. Κάποτε είχε έρθει στη Δυτική Αθήνα ο κ. Μητσοτάκης και είπε για τα παιδιά από τις λαϊκές γειτονιές ότι ""εσείς είστε ψυκτικοί"". Χθες ένα στα πέντε παιδιά δεν πήγε να δώσει εξετάσεις. Μας προβληματίζει αυτό το νούμερο; Γιατί; Γιατί οι οικογένειές τους δεν μπορούν να βαστάξουν το οικονομικό άχθος, να μπορέσουν αυτά τα παιδιά να σπουδάσουν. Γιατί η μεγάλη πλειοψηφία τους γνωρίζει ότι με την ελάχιστη βάση εισαγωγής της κυρίας Κεραμέως ούτως ή άλλως τους βάζει φραγμούς και δεν μπορούν να περάσουν. Αλλά κι αν περάσουν γνωρίζουν τις μεγάλες οικονομικές δυσκολίες. Εμείς είχαμε θεσμοθετήσει τα διετή προγράμματα σπουδών με ελεύθερη πρόσβαση για όλα τα παιδιά από τα ΕΠΑΛ στα πανεπιστήμια, προκειμένου να μπορούν τα παιδιά αυτά να πάρουν κατάρτιση και εξειδίκευση που θα τους βοηθήσουν να βρουν θέση στην αγορά εργασίας. Το κατάργησε ο κ. Μητσοτάκης και η κυρία Κεραμέως. Άρα πρέπει να μιλήσουμε για το τι θα έρθει αύριο αν δεν στηρίξουμε στην κάλπη ένα πρόγραμμα που θα δώσει προοπτική στα παιδιά των λαϊκών οικογενειών και στη δυνατότητά τους να σπουδάσουν». Ο Αλέξης Τσίπρας μίλησε και για τις απευθείας αναθέσεις που έκανε η ΝΔ επισημαίνοντας πως «είχαμε άδικο που μιλάγαμε προεκλογικά για 10 δισ. απευθείας αναθέσεις και κλειστούς διαγωνισμούς από τη ΝΔ» για να προσθέσει ότι «15 ήταν τα δισ. μέσα σε μία τριετία σε ημέτερους. Αυτοί που μας κουνάνε το δάχτυλο και μας λένε πού θα βρείτε τα λεφτά για να δώσετε έναν καλύτερο μισθό στον πρωτοδιοριζόμενο γιατρό ή για την 13η σύνταξη». Σε αυτό ρο πλαίσιο, αναφέρθηκε στο Ταμείο Ανάκαμψης και Ανθεκτικότητας λέγοντας ότι «είναι το μεγάλο διακύβευμα της επόμενης περιόδου». «Οι πόροι του Ταμείου Ανάκαμψης και Ανθεκτικότητας μαζί με το ΕΣΠΑ φτάνουν τα 70 δισ. ευρώ» υπογράμμισε και αναρωτήθηκε: «Σε ποιους θα δώσει την εντολή ο ελληνικός λαός να διαχειριστούν αυτά τα 70 δισ. ευρώ; Σε αυτούς που έδωσαν 15 δισ. σε απευθείας αναθέσεις και κλειστούς διαγωνισμούς σε ημέτερους; Αυτό είναι ένα κρίσιμο ερώτημα το οποίο ζητάει απαντήσεις». «Αυτά τα ζητήματα, μαζί με το μεγάλο ζήτημα της δημόσιας υγείας με τα νοσοκομεία που καταρρέουν, το κρίσιμο θέμα των σχολείων που έχουν 30% αναπληρωτές καθηγητές, το κρίσιμο θέμα του κοινωνικού κράτους, αυτά είναι τα μεγάλα θέματα για τα οποία πρέπει να μιλήσουμε ανοιχτά με αισιοδοξία και αποφασιστικότητα. Είμαστε σκληρά καρύδια για να το βάλουμε κάτω. Μπορούμε να φέρουμε την ανατροπή. Να δώσουμε τη μάχη μέχρι την τελευταία στιγμή. Όχι για εμάς, αλλά για μια κοινωνία όρθια», κατέληξε ο αρχηγός της αξιωματικής αντιπολίτευσης."
efsyn.gr,https://www.efsyn.gr/stiles/apopseis/392281_ekloges-stin-oyra-gia-ena-ayrio-poy-de-tha-erthei-pote,ΑΠΟΨΕΙΣ,Εκλογές: στην ουρά για ένα αύριο που δε θα έρθει ποτέ (;),2023-06-02 14:55, Ορέστης Λάγκας Νικολός* ,"Λίγες μέρες μετά την συντριπτική επικράτηση της Νέας Δημοκρατίας στις εκλογές της 21ης Μαϊου, κι αφού η νηφαλιότητα του νου άρχισε να ελέγχει τον συναισθηματισμό των διαβατηρίων και της αυτοεξορίας ως επίδοξη λύση, μαζί επανέρχεται και το ερώτημα της καταλληλότερης ψήφου ενάντια στον επόμενο Πρωθυπουργό. Το ερώτημα απευθύνεται ή μάλλον πηγάζει από εκείνη την “πλειοψηφία” που τον θεωρεί τον πιο ακατάλληλο˙ ιδιαίτερα αποτελείται από ανθρώπους που έχουν συμμετάσχει σε πολύ λιγότερες εθνικές εκλογές από τους γονείς τους. Από νέους και νέες που γαλουχήθηκαν πολιτικά σε εποχές μνημονίων και χάρη στην πρόσφατη ετυμηγορία του λαού, θέλοντας και μη, μπορούν να απεγκλωβιστούν από το δίλημμα της ψήφου ως αρνητικής θέσης για “να μη βγει ο Μητσοτάκης”. Αναμφίβολα κάθε νέος προοδευτικός άνθρωπος σε αυτή τη χώρα έχει κληρονομήσει αυτό το βάρος, το έχει βιώσει ως ανάγκη για τουλάχιστον μία τετραετία κι ακόμα και εάν δεν μπήκε στον πειρασμό της αρνητικής τοποθέτησης, το αντιμετωπίζει ως οικείο: “προφανώς και θα προτιμούσα να βγει ο ΣΥΡΙΖΑ ακόμη κι αν δεν τον ψηφίζω”. Ευτυχώς ή δυστυχώς το σενάριο αυτό ανήκει πλέον στο φαντασιακό κι επομένως -και δεδομένου ότι μάλλον δε σοβαρολογούμε όταν ισχυριζόμαστε ότι ως λύση θα μεταναστεύσουμε μαζικά κάπου στην εκσυγχρονισμένη ΕΕ- μας επιτρέπεται πλέον σταδιακά να αναλογιστούμε τι θέλουμε και τι πρέπει ή μπορούμε να κάνουμε. Ωστόσο είναι πιο εύκολο να αναζητήσει κανείς μία νέα λύση ανάμεσα στις συνήθεις σκέψεις του παρά να αλλάξει συνήθειες. Ο χώρος που τέμνεται με τη Νέα Δημοκρατία κι εκτείνεται προς τα αριστερά της προφανώς και δε θα αλλάξει μέσα σε 20 μέρες, ιδιαίτερα προεκλογικές μέρες. Όταν στήνονται οι κάλπες ο διάλογος άλλωστε σταματά. Έτσι, η τοποθέτηση ως αρνητική στάση αλλά κυρίως ως εύκολη απάντηση στην έλλειψη ενός θετικού προτάγματος από όλο το παραπάνω φάσμα, επανέρχεται ελαφρώς μετασχηματισμένη: η ψήφος δηλαδή ως ανάχωμα σε μία επερχόμενη παντοκρατορία. Κάθε πολιτικός σχηματισμός εντός ή για λίγο εκτός Βουλής έχει πάρει θέση στοχεύοντας στην τομή των πολιτικών του συνόρων σύμφωνα με τις δυνατότητες του. Το ΠΑΣΟΚ πρέπει να αντικαταστήσει το ΣΥΡΙΖΑ ως πιο ισχυρή αξιωματική αντιπολίτευση που θα φανεί χρήσιμη απέναντι στην επερχόμενη κυβέρνηση, κι επομένως διεκδικεί πίσω ότι μετριοπαθές προοδευτικό (κέντρο) του έκλεψε ο τελευταίος τα χρόνια των μνημονίων. Ο ΣΥΡΙΖΑ πρέπει να διατηρηθεί ως κύριος προοδευτικός πόλος εναλλακτικής ελαχιστοποιώντας τις αναμφίβολα χρήσιμες απογοητευμένες διαρροές του προς τα πιο αριστερά. Το ΚΚΕ πρέπει να διατηρήσει τα αυξημένα του ποσοστά ως εγγυητής μιας συνεπούς και σταθερής στάσης εντός κι εκτός Βουλής, κι επομένως παρουσιάζεται και ως μία δελεαστική επιλογή αποφυγής ενός προδιαγεγραμμένου σε ήττα διπόλου. Το ΜέΡΑ25, εκτός Βουλής για σχετικά λίγες ψήφους αλλά και επικίνδυνα αρκετές ταυτόχρονα, θέλει να πείσει για το μαθηματικά αληθές: ένα 3% θα προκαλέσει μεγαλύτερο αριθμητικό πλήγμα στο νικητή Μητσοτάκη κι επομένως έχει μεγαλύτερη βαρύτητα η ψήφος υπερ του έναντι οποιουδήποτε αντιπολιτευόμενου κόμματος που βρίσκεται ήδη εντός Βουλής. Πανστρατιά. Το διακύβευμα των εκλογών έχει ήδη τεθεί από την αντιπολίτευση συνολικά κι είναι μάλλον πιο ηττοπαθές και λιγότερο πολιτικό από ποτέ, τουλάχιστον για όσες αναμετρήσεις έχει βιώσει κάθε νέος και νέα που τοποθετούνται σε κάποιο προοδευτικό φάσμα: αφού δεν τους διώξαμε ας μετριάσουμε (μοιράσουμε) την ήττα μεταξύ μας. Η παραλλαγή αυτή της στάσης -που κληρονομείται χρόνια- απέναντι στη Δεξιά ήταν δεδομένο ότι θα συμβεί. Και για να είμαστε δίκαιοι θα ήταν αδύνατον να δημιουργηθεί θετικότερο πρόταγμα ανάμεσα σε μόλις ένα μήνα εκλογικών αναμετρήσεων. Οι πολιτικοί σχηματισμοί ωστόσο που ευαγγελίζονται την αλλαγή, κι ιδιαίτερα αυτοί αριστερότερα του κέντρου, έχουν επαναπαυθεί στον ετεροκαθορισμό απέναντι σε έναν εχθρό. Η Αριστερά μοιάζει εγκλωβισμένη στη χειρότερη εκδοχή της ύπαρξης της. Αν το σύνθημα των παλαιότερων ετών ήταν η ενότητα, αν οι συγγενείς πολιτικοί σχηματισμοί αλληλοπροσκαλούνταν τόσα χρόνια στο ίδιο ξενέρωτο πάρτυ, η επόμενη μέρα από την 21η Μαΐου προς τις επερχόμενες εκλογές αποδεικνύουν στην πράξη ότι το αύριο μάλλον δε θα έρθει με ενότητα απέναντι σε κάποιο κοινό “αντίπαλο”. Η απουσία θετικού και ουσιώδους πολιτικού εναλλακτικού προτάγματος είναι που διατηρεί το αντίπαλο δέος τόσο συσπειρωμένο ώστε ακόμα και εάν το κοινό αίσθημα απαιτεί την αποδυνάμωση του, ακόμη και εάν αθροίζαμε με κενότητα, σκέτες, τις αρνητικές πολιτικές μας στάσεις δε θα αρκούσαν για να φέρουν το αύριο. Οι άνθρωποι που μένουμε σε αυτή τη χώρα, που ζητάμε καλύτερη ζωή για εμάς, την κοινωνία, τις οικογένειες μας και τους φίλους μας, που αγανακτούμε απο τη λεηλασία του τόπου, από την αδικία των θεσμών και την παρακμή της πολιτικής και συχνά βιώνουμε την αντίθεση της φυγής ως λύση στη συνεχή και καθημερινή απογοήτευση, δεν έχουμε καμία άλλη βιώσιμη επιλογή για το συλλογικό μας μέλλον πέρα από το να ξαναβρούμε τις θετικές μας αναζητήσεις, να επαναδιατυπώσουμε τις ανάγκες μας και να τις θέσουμε στο πολιτικό προσκήνιο όχι ως εναλλακτική λύση, όχι ως ένα ακόμη “απέναντι” αλλά ως σύγχρονη αναγκαιότητα, ως αυτό που θα γίνει. Το εάν και πότε θα βρεθεί ή θα δημιουργηθεί και θα ενδυναμωθεί κάποιος πόλος συσπείρωσης και έκφρασης αυτής της αναγκαιότητας μοιάζει στο σήμερα μακρινό αν όχι δευτερεύον. *Υποψήφιος διδάκτορας στο ΕΜΠ"
efsyn.gr,https://www.efsyn.gr/politiki/392196_aytokritiki-antidrasi-anatropi,ΠΟΛΙΤΙΚΗ,"Αυτοκριτική, αντίδραση, ανατροπή",2023-06-02 14:14, Δημήτρης Τερζής ,"«Να ανατρέψουμε τους συσχετισμούς στην επόμενη κάλπη». Αυτό είναι το βασικό ζητούμενο του ΣΥΡΙΖΑ-Π.Σ. και του Αλέξη Τσίπρα μετά την οδυνηρή ήττα της 21ης Μαΐου. Το ερώτημα είναι σε ποιο βαθμό μπορεί να συμβεί αυτό. Ορθά ο πρόεδρος του ΣΥΡΙΖΑ τονίζει σε κάθε ευκαιρία ότι το κόμμα διεκδικεί την εξουσία και δεν αποτελεί «συμπλήρωμα». Από την άλλη πλευρά, βέβαια, γνωρίζει ότι μια τέτοιου μεγέθους ήττα δεν μπορεί να αφήσει τίποτε ανεπηρέαστο, γι’ αυτό άλλωστε και προχώρησε σε σειρά αλλαγών προκειμένου να καλυτερεύσει το κλίμα. Το πρώτο πράγμα ήταν η αυτοκριτική και μια αρχική αποτίμηση για τα αίτια της ήττας. Η αυτοκριτική εστίαζε κυρίως στην επιλογή των συνεργασιών. Στη συνέντευξη που είχε δώσει στην «Εφ.Συν.» ο Αλέξης Τσίπρας την παραμονή των εκλογών και σε ερώτηση γιατί δεν υπήρξε μια συνεννόηση με τον Νίκο Ανδρουλάκη πριν από την κάλπη, όπως συμβαίνει σε άλλες χώρες όπου προωθούνται κυβερνήσεις συνεργασιών, είχε απαντήσει: «Η σύγκλιση δύο όμορων πολιτικών χώρων που ενδιαφέρονται για τη διακυβέρνηση της χώρας δεν θα προκύψει μέσα από “συμφωνίες κυρίων”, επομένως αυτά που ενδεχομένως να συζητούσαμε με τον κ. Ανδρουλάκη είναι αυτά που καταθέτουμε στον δημόσιο διάλογο. Τα κόμματα “μιλούν” μέσα από τα προγράμματα που καταθέτουν στους πολίτες». Πριν από λίγες μέρες είπε ότι «το πολιτικό σύστημα δεν ήταν ώριμο να αποδεχτεί την απλή αναλογική» και ότι η επιλογή αυτή αποτέλεσε «στρατηγικό εγκλωβισμό» (Αλέξης Τσίπρας, συνέντευξη στο Star, μετά τις εκλογές). Το δεύτερο ήταν η παραδοχή ότι η Ν.Δ. επέβαλε στον δημόσιο λόγο της δική της ατζέντα, «επενδύοντας» στο 2015 καθώς υπενθύμιζε στον κόσμο την ταραγμένη περίοδο του πρώτου εξαμήνου εκείνης της χρονιάς. Αυτό, σε συνδυασμό με το γεγονός ότι ο ΣΥΡΙΖΑ δεν είχε σαφές και ξεκάθαρο στίγμα με ποιους τελικά θα συγκυβερνήσει, προφανώς και φόβισε τον κόσμο, ο οποίος μετά από μια μεγάλη περίοδο κρίσεων έδειξε ότι επιθυμεί τη σταθερότητα και όχι «πειράματα». Το τρίτο ήταν οι «αστοχίες», όπως τις χαρακτήρισε ο πρόεδρος του ΣΥΡΙΖΑ, στο επίπεδο του προεκλογικού λόγου, από στελέχη του κόμματος. Αυτή η εικόνα «Βαβυλωνίας» που παρουσίαζε το κόμμα οδήγησε εξάλλου στη συγκρότηση της εκλογικής επιτροπής και στην απόφαση όπως συγκεκριμένα στελέχη να εκπροσωπούν τον ΣΥΡΙΖΑ στα μέσα ενημέρωσης εν όψει της επόμενης κάλπης. «Λάβαμε το μήνυμα των πολιτών που θέλει από εμάς σοβαρότητα, υπευθυνότητα, συγκρότηση», είπε ο Αλέξης Τσίπρας δικαιολογώντας την απόφαση. Μετά το σοκ της ήττας και μπροστά στον κίνδυνο η εσωστρέφεια να πνίξει το κόμμα, ο Αλέξης Τσίπρας έστειλε σαφές προειδοποιητικό μήνυμα προς όλους από το βήμα της Κεντρικής Επιτροπής, την ώρα που υπήρξαν στελέχη που είχαν αφήσει να εννοηθεί πως τίθεται ακόμα και ζήτημα ηγεσίας. Ακολούθησε η δημόσια παραδοχή του ότι το βράδυ των εκλογών σκέφτηκε σοβαρά να παραιτηθεί. «Ηταν ένα συναίσθημα που με απασχόλησε για αρκετές ώρες και μέρες», εξομολογήθηκε στη Μάρα Ζαχαρέα, για να προσθέσει στη συνέχεια ότι δεν θέλησε να λιποτακτήσει εν όψει των επαναληπτικών εκλογών και γι’ αυτό παρέμεινε στη θέση του. Η λογική λέει ότι σε κάθε περίπτωση θα ήταν αυτοχειρία για το κόμμα να επέλθει μια παραίτηση Τσίπρα μετά απ’ αυτό το αποτέλεσμα, με απρόβλεπτες συνέπειες ως προς την επόμενη κάλπη. Οσον αφορά την 25η Ιουνίου και τι θα γίνει τότε, ο πρόεδρος του ΣΥΡΙΖΑ αφενός είπε ότι «δεν βάζει το κάρο μπροστά απ’ το άλογο», εννοώντας ότι προέχει η εκλογική μάχη και τα αποτελέσματα που θα φέρει ο ΣΥΡΙΖΑ, αφετέρου σημείωσε με νόημα ότι «δεν έχω το δικαίωμα να λιποτακτήσω. Ούτε χθες ούτε σήμερα ούτε αύριο». Με αυτή τη φράση έστειλε ξεκάθαρο μήνυμα ότι ανεξαρτήτως αποτελέσματος θα είναι παρών στο κόμμα. Τούτων δοθέντων και με τον χρόνο να τρέχει, ανέλαβε ήδη δουλειά η εκλογική επιτροπή με τον συντονιστή της Διονύση Τεμπονέρα να εκπλήσσει ευχάριστα όσους δεν τον γνώριζαν και αναρωτιούνταν πού ήταν «κρυμμένος» το προηγούμενο διάστημα. Με επιχειρήματα και ουσιαστικό πολιτικό λόγο ξεχώρισε στα μέσα ενημέρωσης τις προηγούμενες μέρες επιχειρώντας να επικοινωνήσει το πρόγραμμα του ΣΥΡΙΖΑ. Με δεδομένο ότι η Ν.Δ. έχει επιλέξει να επικεντρώσει τη διαμάχη στον τομέα της Οικονομίας και δη της φορολογίας, πραγματοποιώντας διμέτωπη επίθεση τόσο στον ΣΥΡΙΖΑ όσο και στο ΠΑΣΟΚ, κατηγορώντας τους για «κρυφή ατζέντα» φορολόγησης, η μάχη θα είναι σκληρή και χρειάζονται στελέχη με επάρκεια στο θέμα, όχι μόνο οικονομική, αλλά και στη λογική της επιβολής δικαιοσύνης με αναλογικό τρόπο των φορολογικών βαρών στην κοινωνία. Με την ίδια λογική έχουν βγει μπροστά στελέχη όπως ο πρώην υπουργός Εθνικής Αμυνας Ευάγγελος Αποστολάκης, η Πόπη Τσαπανίδου, η Ράνια Θρασκιά, ο Νικόλας Φαραντούρης, ο Νάσος Ηλιόπουλος, η Εφη Αχτσιόγλου, δίνοντας έτσι και το στίγμα ανανέωσης που επιθυμούσε ο Αλέξης Τσίπρας. Την ίδια ώρα, ένα πρόσωπο που προβλημάτισε μερίδα των ψηφοφόρων του ΣΥΡΙΖΑ, ο πολιτικός επιστήμονας Νίκος Μαραντζίδης (για δηλώσεις και για τη γενικότερη στάση του στο παρελθόν απέναντι στην Αριστερά) έχει αναλάβει το κομμάτι της προεκλογικής καμπάνιας, φιλοδοξώντας προφανώς να προσελκύσει περισσότερο κόσμο από το Κέντρο προς τον ΣΥΡΙΖΑ. To ζήτημα πάντως που αναμένεται να κυριαρχήσει το επόμενο διάστημα είναι η ακρίβεια και ο ΣΥΡΙΖΑ έχει στόχο να πείσει τους πολίτες ότι υπάρχει εναλλακτική λύση στην αντιμετώπισή της. Εξάλλου, όπως είπε και ο ίδιος ο Αλέξης Τσίπρας, «θα παλέψουμε μέχρι το τελευταίο δευτερόλεπτο πριν από την κάλπη, για την ανατροπή»."
efsyn.gr,https://www.efsyn.gr/politiki/kybernisi/392272_k-mitsotakis-akoma-mia-tetraetia-nd-gia-na-gyrisei-selida-i-hora,ΚΥΒΕΡΝΗΣΗ,Κ. Μητσοτάκης: Ακόμα μία τετραετία Ν.Δ για να γυρίσει σελίδα η χώρα,2023-06-02 14:10, efsyn.gr ,"«Η χώρα χρειάζεται ακόμα μία τετραετία Νέας Δημοκρατίας, για να μπορέσει οριστικά να γυρίσει σελίδα» είπε σήμερα ο Κυριάκος Μητσοτάκης, παρά τους φόβους και τις αιτιάσεις από κόμματα της αντιπολίτευσης και μερίδα της κοινωνίας για επιδείνωση στον τομέα των δικαιωμάτων και στην οικονομική κατάσταση των πολλών. Μιλώντας στην Κόρινθο ο πρόεδρος της Ν.Δ. ισχυρίστηκε ότι στόχος είναι να κάνει η Ελλάδα «το μεγάλο άλμα προς την Ευρώπη, για να μπορέσουμε να συντηρήσουμε αυτή την υψηλή ανάπτυξη την οποία έχουμε πετύχει και για να είμαστε και σίγουρες και σίγουροι ότι αυτή η ανάπτυξη τελικά έχει αποτύπωμα στη ζωή του κάθε Έλληνα πολίτη». Από τη μία επέμεινε ότι «η κάλπη το πρωί της 25ης Ιουνίου θα είναι και πάλι άδεια» και ότι «δεν είναι αγώνας ποδοσφαίρου που έχουμε κερδίσει με 4-0» κι από την άλλη ότι «κυβέρνηση θα είναι πάλι η Νέα Δημοκρατία με τη δική σας εμπιστοσύνη» κι ότι η χώρα θα έχει επιτέλους μία σταθερή κυβέρνηση, με ισχυρή πλειοψηφία στο Κοινοβούλιο». Ο κ. Μητσοτάκης επανέλαβε ότι η κυβέρνησή του παρέλαβε μια Ελλάδα «ξέφραγο αμπέλι» και σήμερα έχει σύνορα και στη θάλασσα και στη ξηρά. «Γνωρίζετε την κατάσταση στην οποία είχαν βρεθεί οι Ένοπλες Δυνάμεις μας. Και μόλις χθες το Αμερικανικό Κογκρέσο πήρε μία πάρα πολύ σημαντική απόφαση. Απελευθέρωσε και τυπικά, έδωσε την έγκρισή του για την απόκτηση από την πατρίδα μας των υπερσύγχρονων αεροσκαφών F-35» πρόσθεσε. Επανέλαβε επίσης τις υποσχέσεις στο μέτωπο της οικονομίας, όπως η μείωση φόρων και αύξηση αφορολόγητου. Ασκτώντας κριτική στην αντιπολίτευση, που σύμφωνα με τον ίδιο «φρόντισε να βγει από αυτό το παιχνίδι», «τους λέμε ""κάντε εσείς τη δική σας τη δουλειά"" αλλά θυμηθείτε ότι στις εκλογές οι πολίτες ψηφίζουν για κυβέρνηση και όχι για αντιπολίτευση». Παράλληλα, ερμήνευσε τη σαρωτική νίκη της Ν.Δ. ως «μία επιβράβευση μιας συνολικής προσπάθειας» και ως «ένα μεγάλο ""ευχαριστώ"" γιατί για πρώτη φορά κάποιος ενδιαφέρθηκε για τους συμπολίτες μας» ισχυριζόμενος ότι η κυβέρνησή του έβαλε «τα θεμέλια για μία καλύτερη Ελλάδα. Και αυτό οι πολίτες μάς το πίστωσαν και γύρισαν την πλάτη, ταυτόχρονα, στην τοξικότητα, στο μίσος, στο διχασμό. Κέρδισε η ενότητα, η προοπτική και η ελπίδα σε αυτές τις εκλογές». «Θα πάμε, γιατί βλέπω σε όλη την Ελλάδα αυτό το πλατύ ""γαλάζιο ποτάμι"" στο οποίο συντάσσονται όχι μόνο παραδοσιακοί φίλοι της Νέας Δημοκρατίας, αλλά και νέοι φίλοι μας οι οποίοι ήρθαν μαζί μας. Αφενός γιατί μας επιβράβευσαν για τη δουλειά που κάναμε, αλλά αφετέρου γιατί πιστεύουν στο πρόγραμμά μας και στο όραμά μας για μία καλύτερη Ελλάδα» σημείωσε ο κ. Μητσοτάκης. "
efsyn.gr,https://www.efsyn.gr/politiki/392202_alitheies-kai-fake-news-gia-pasok-kai-toys-foroys,ΠΟΛΙΤΙΚΗ,Αλήθειες και fake news για το ΠΑΣΟΚ και τους φόρους,2023-06-02 13:26, Δημήτρης Κουκλουμπέρης ,"Μετά την ευφορία που προκάλεσε στη Χαριλάου Τρικούπη το αποτέλεσμα της 21ης Μαΐου, το ΠΑΣΟΚ και τα στελέχη του βρέθηκαν πολύ γρήγορα μπροστά στα προβλήματα που γεννά η σκληρή και αδυσώπητη πολιτική πραγματικότητα. Ηρθαν αντιμέτωπα, από την πρώτη κιόλας προεκλογική εβδομάδα των νέων εκλογών της 25ης Ιουνίου, με το τίμημα της ανόδου των ποσοστών και του τρόπου με τον οποίο ένα σύστημα εξουσίας προσπαθεί με κάθε μέσο να δείξει τα δόντια του προς έναν αντίπαλο που ίσως μακροπρόθεσμα φανεί απειλητικός. Αλλά και που για την ώρα δεν πρέπει να επιφέρει περαιτέρω ανατροπές, οι οποίες θα οδηγούσαν σε αρνητικά τετελεσμένα για την πρώτη Ν.Δ., όπως η απώλεια μιας κρίσιμης μάζας ψηφοφόρων που θα της στερούσε την αυτοδυναμία. Ως ένα βαθμό ένα τμήμα του πολιτικού προσωπικού του και η αμφίσημη εκφορά του δημόσιου λόγου φέρουν μερίδιο ευθύνης για τη δημιουργία σύγχυσης αναφορικά με τις θέσεις του. Γεγονός που υποχρέωσε το κόμμα της Κεντροαριστεράς τις τελευταίες ημέρες να αμύνεται και να απολογείται για ζητήματα όπως η φορολογία, που αν και είχαν γίνει εγκαίρως και «αναίμακτα» γνωστά ως προγραμματικές δεσμεύσεις, εντούτοις βρίσκονται τώρα -διόλου τυχαία- στο επίκεντρο των εκτυφλωτικών και παραμορφωτικών προβολέων… Τo σαρδάμ της Ελένης Χρονοπούλου για τους φόρους που θα αυξηθούν και θα μειωθούν, η γενική αναφορά του Παναγιώτη Δουδωνή για τη φορολόγηση των μερισμάτων και η παραδοχή του Στέφανου Παραστατίδη ότι το ΠΑΣΟΚ δεν σκοπεύει να καταργήσει τον ΕΝΦΙΑ αλλά να τον διατηρήσει, εξελίχθηκαν σε κλάσματα δευτερολέπτου σε τίτλους στο διαδίκτυο περί «φορομπηχτικής πολιτικής α λα ΣΥΡΙΖΑ» και αξιοποιήθηκαν στο έπακρο από την επίσημη Ν.Δ. και τους ανεπίσημους επικοινωνιακούς της βραχίονες στο πλαίσιο της φορο-τρομοκράτησης των πολιτών. Οι τόνοι εκ μέρους της Χαριλάου Τρικούπη ανέβηκαν κατακόρυφα, η γλώσσα κατά της «γαλάζιας» παράταξης σκλήρυνε ακόμη περισσότερο και οι πυροσβεστικές διαψεύσεις χτύπησαν κόκκινο, πριν η σπίθα της διαστρέβλωσης εξελιχθεί σε πυρκαγιά και προκειμένου να αποσοβηθεί -όπως σχολίασαν σκωπτικά πολλοί- το ΠΑΣΟΚ να πάθει… Κατρούγκαλο. «Είναι αδιανόητη η προπαγάνδα της Ν.Δ.. Δεν θα μας κάμψουν όμως τα fake news και οι τραμπισμοί της. Είχαν συνηθίσει από μια αντιπολίτευση η οποία έλεγε πράγματα τα οποία δεν μπορούσαν να υλοποιηθούν και ο κ. Μητσοτάκης δεν απολογείται για όσα έχει πράξει μέχρι σήμερα. Εμείς με την πρόοδο, τον ρεαλισμό, την υπευθυνότητα, βάζουμε τα πράγματα στο τραπέζι και επιδιώκουμε φορολογική δικαιοσύνη και αντιμετώπιση των κοινωνικών ανισοτήτων» δήλωσε διαδοχικά από την Πολίχνη της Θεσσαλονίκης και τη Χίο όπου περιόδευσε ο Νίκος Ανδρουλάκης, απαντώντας στη συντονισμένη εκστρατεία πανικού, κινδυνολογίας και διάχυσης ανακριβούς πληροφόρησης από τη Ν.Δ. και τα φιλικά προς εκείνη ΜΜΕ. «Το ΠΑΣΟΚ πουθενά στο πρόγραμμά του δεν μιλά για αύξηση του ΕΝΦΙΑ. Ακριβώς το αντίθετο. Εχει ψηφίσει τρεις φορές τη μείωσή του. Θέση μας είναι η μείωση του ΕΝΦΙΑ για τους ευάλωτους Ελληνες και τη μεσαία τάξη, η προοδευτική μείωση των φόρων γενικότερα» συμπλήρωσε και διευκρίνισε στοχεύοντας τα πυρά του προς τον Κυριάκο Μητσοτάκη: «Γιατί έχουμε αυτή τη θέση; Αυτό συμβαίνει σε όλη την Ευρώπη, όπου υπάρχουν μεγάλες ανισότητες. »Δεν μπορεί να μην το βλέπει ο κ. Μητσοτάκης, όταν -σύμφωνα τον ΟΟΣΑ- τα νοικοκυριά της χώρας μας είναι τρίτα από το τέλος της Ευρωπαϊκής Ενωσης σε αγοραστική δύναμη. Οταν τα 2/3 των φόρων είναι έμμεσοι άδικοι φόροι. Οταν 150 εισηγμένες μεγάλες εταιρείες έχουν τριπλασιάσει τα κέρδη τους. Αυτό δείχνει ότι οι φορολογικές επιλογές της Ν.Δ. υπερασπίζονται τους λίγους και ισχυρούς και όχι τους αδύναμους και τη μεσαία τάξη» κατέληξε. Ομως επειδή όπως λέει η φημισμένη λατινική παροιμία «verba volant, scripta manent» («τα λόγια πετούν, τα γραπτά μένουν"") στις 5 Μαΐου το ΠΑΣΟΚ είχε δώσει στη δημοσιότητα τα 12 σημεία των προγραμματικών του προτεραιοτήτων, πραγματοποιώντας μάλιστα και σχετική εκδήλωση σε χώρο στο κέντρο της Αθήνας κατά την οποία παρουσιάστηκαν και οι θέσεις του «για ένα δίκαιο προοδευτικό φορολογικό σύστημα». Καταρρίπτοντας τον ισχυρισμό της Πειραιώς περί «κρυφής ατζέντας» και «φοροκαταιγίδας» (ισχυρισμός έτσι κι αλλιώς αμφισβητούμενος, αφού αφορά ένα κόμμα που έχει διαμηνύσει ότι διεκδικεί ρόλο αντιπολίτευσης στην επόμενη Βουλή, την ίδια στιγμή που πολλά σημεία στο αντίστοιχο πρόγραμμα της Ν.Δ. μένουν θολά και αναπάντητα), είχε ανακοινώσει ότι προτείνει τα εξής: μείωση των φόρων στην εργασία, μείωση του ΦΠΑ σε βασικά είδη διατροφής για όσο διάστημα διαρκεί η κρίση και ουσιαστικοί έλεγχοι για την πάταξη της αισχροκέρδειας. Μείωση κατά 50% του «απαράδεκτα υψηλού» ορίου αφορολόγητων γονικών παροχών. Σύμφωνα με τον κ. Ανδρουλάκη, το όριο των 800.000 να γίνει 400.000 «και όχι σαν τη Ν.Δ. που βάφτισε κοινωνική δικαιοσύνη το αφορολόγητο της γονικής παροχής έως 4,8 εκατομμύρια». Κλιμακωτή-προοδευτική αύξηση του συντελεστή φορολογίας των διανεμομένων μερισμάτων, που είναι από τους χαμηλότερους στην Ευρώπη (διατήρηση του 5% ως 50.000, 10% από 50.000 ώς 100.000 και 15% από 100.000 και άνω). Εκτακτη φορολόγηση των υπερκερδών των τραπεζών και των μεγάλων επιχειρήσεων σε μονοπωλιακούς τομείς της οικονομίας και πλαφόν στη λιανική τιμή της ενέργειας. Δίνοντας ορισμένες επιπλέον διαφωτιστικές λεπτομέρειες ο υπεύθυνος για τη σύνταξη του οικονομικού προγράμματος του ΠΑΣΟΚ και επικεφαλής του Ινστιτούτου «In Social», Νίκος Χριστοδουλάκης, υποστήριξε ότι το κόμμα του ως φορέας της σοσιαλδημοκρατίας εστιάζει μόνο στα πολύ πλούσια στρώματα, «έτσι ώστε να υπάρξει μια ήπια φορολογική μεταβολή και να χρηματοδοτήσουμε μέσω αυτής κοινωνικές πολιτικές» (ΣΚΑΪ). Παράλληλα, αναφερόμενος στα αντίστοιχα φορολογικά προτάγματα της Ν.Δ., επισήμανε ότι «έχει εστιάσει στην υπερφορολόγηση των φτωχών νοικοκυριών, έτσι ώστε να απομυζήσει πόρους από εκεί μέσω του ΦΠΑ και να φτιάξει τα διάφορα εκλογικά επιδόματα τα οποία θέλει» και της καταλόγισε «φόβο και μια αγωνία» διότι, όπως εκτίμησε, «η πολιτική της είναι κενή περιεχομένου και στερείται ευρείας κοινωνικής στόχευσης». Αρνήθηκε, τέλος, ότι το πρόγραμμα του ΠΑΣΟΚ έχει ομοιότητες με εκείνο του ΣΥΡΙΖΑ, το οποίο όπως τόνισε με νόημα «είχε εστιάσει στην υπερφορολόγηση των ελεύθερων επαγγελματιών και είδαμε τα αποτελέσματα»."
efsyn.gr,https://www.efsyn.gr/politiki/392194_aisthanetai-pantodynamos-sto-esoteriko-tis-nd,ΠΟΛΙΤΙΚΗ,Αισθάνεται παντοδύναμος στο εσωτερικό της Ν.Δ.,2023-06-02 12:57, Γιάννης Μπασκάκης ,"Δεν είναι μόνο το ζήτημα της «παντοδυναμίας» ενός «ανεξέλεγκτου πρωθυπουργού» για το οποίο κρούουν τον κώδωνα του κινδύνου οι πολιτικοί αντίπαλοι του Κυριάκου Μητσοτάκη, μετά τα υψηλά ποσοστά και τη μεγάλη διαφορά από το δεύτερο κόμμα που κατέγραψε η Ν.Δ. στην κάλπη της 21ης Μαΐου. Είναι και το αίσθημα εσωκομματικής παντοδυναμίας που ο κ. Μητσοτάκης έχει μετά τα αποτελέσματα των τελευταίων εκλογών. Μάλιστα το γεγονός ότι αισθάνεται πλέον παντοδύναμος μέσα στο κόμμα του, έναντι των δύο άλλων εσωκομματικών τάσεων (καραμανλικών και σαμαρικών), το αποκάλυψε ο ίδιος ο πρόεδρος της Ν.Δ. πριν από λίγες μέρες (28.5.2023) σε συνέντευξή του στην «Καθημερινή» και στον Αλέξη Παπαχελά. Εκεί είχε θελήσει να τοποθετηθεί για το τι είδους σύνθεση σκέφτεται να έχει μια δεύτερη κυβέρνησή του εφόσον κληθεί να τη σχηματίσει. Συγκεκριμένα, είχε ερωτηθεί αν θα είναι μια «κυβέρνηση Μητσοτάκη, μια κυβέρνηση της Ν.Δ.» και τι απαντά στις αντιδράσεις Νεοδημοκρατών που μιλούν για «μια κυβέρνηση Ποταμιού». Και ο Κυρ. Μητσοτάκης είχε, μεταξύ άλλων, πει τα εξής: «Θα σας έλεγα ότι είμαι πιο αποδεσμευμένος από ό,τι στο παρελθόν από τις κλασικές ισορροπίες, που ενδεχομένως ένας αρχηγός να πρέπει να κρατά». Αλλά βέβαια ήδη από την περασμένη τετραετία η σύνθεση της κυβέρνησης του Κυρ. Μητσοτάκη είχε ούτως ή άλλως πολλά πρόσωπα που δεν προέρχονταν από τη Ν.Δ. και που το βασικό τους χαρακτηριστικό ήταν ότι είχαν προσωπική αναφορά στον ίδιο, έχοντας έρθει για να στελεχώσουν τη δική του μητσοτακική πτέρυγα εντός του κόμματος. Γεγονός που ήδη από τότε προκαλούσε έντονη δυσφορία στη «γαλάζια» Κοινοβουλευτική Ομάδα. Επομένως πόσο ακόμα «πιο αποδεσμευμένος» μπορεί να αισθάνεται ο πρόεδρος της Ν.Δ. μετά τα αποτελέσματα της 21ης Μαΐου; Και τι άλλο μπορεί να σχεδιάζει αν όχι την απόλυτη επικράτησή του έναντι των άλλων εσωκομματικών τάσεων; Ενδεικτικές πάντως είναι οι διαρροές που μιλούν για το σενάριο ο Κυρ. Μητσοτάκης να μην επαναφέρει τον Νίκο Δένδια στο υπουργείο Εξωτερικών, αλλά να τον προτείνει για πρόεδρο της νέας Βουλής. Το σχέδιο πίσω από το σενάριο αυτό –εφόσον υλοποιηθεί– θα είναι ο κ. Δένδιας (τον οποίο ο Κυρ. Μητσοτάκης βλέπει ως έναν δυνητικό εσωκομματικό πόλο απέναντί του, που διεκδικεί να εκφράζει την καραμανλογενή λογική μέσα στο κόμμα) να βρεθεί εκτός κυβέρνησης και να τοποθετηθεί σε μια θεσμική θέση που θα φαίνεται μεν τιμητική, αλλά που να μην του επιτρέπει να αισθάνεται πλήρως απελευθερωμένος ώστε να εκφράζει τις όποιες διαφωνίες του. Ο ίδιος ο Ν. Δένδιας πάντως ρωτήθηκε στον ΑΝΤ1 (23.5.2023) αν θα ήθελε να παραμείνει στο υπουργείο Εξωτερικών και απάντησε ότι «εμένα μου πέφτει λόγος μόνο εάν ο πρωθυπουργός μού το προτείνει. Αυτή είναι κυρίαρχη απόφαση του πρωθυπουργού». Και στο δεύτερο ερώτημα σχετικά με το σενάριο μετακίνησής του στη θέση του προέδρου της Βουλής, είπε ότι «και σε αυτό έχω λόγο μόνο εφόσον μου προταθεί». Και ακόμα πιο πρόσφατα στο MEGA (31.5.2023), όπου ρωτήθηκε για το ενδεχόμενο να τοποθετηθεί αλλού και όχι στο υπουργείο Εξωτερικών, ανέφερε ότι «Ο πρωθυπουργός έχει την απόλυτη προνομία, ο κάθε πρωθυπουργός, να επιλέγει ποιος θα στελεχώσει την κυβέρνησή του. Προνομία των στελεχών σ’ αυτό δεν υπάρχει. Υπάρχει η δυνατότητά τους, εάν ο πρωθυπουργός τούς προτείνει κάτι –γιατί υπάρχει και το εάν, μπορεί να μην τους προτείνει και τίποτα–, να δουν αν μπορούν να υπηρετήσουν σ’ αυτή τη θέση ή όχι», αφήνοντας έτσι ανοιχτό το ενδεχόμενο και να αρνηθεί εφόσον του προταθεί κάτι το οποίο θα αισθανθεί ότι δεν τον εκφράζει. Την ίδια ώρα από τον στενό πυρήνα των συνεργατών του προέδρου της Ν.Δ. καθίσταται σαφές με ποια στελέχη ταυτίζεται ο Κυρ. Μητσοτάκης. Θυμίζουμε την αποκάλυψη του Αδωνη Γεωργιάδη για τις βλέψεις στα ηγετικά κλιμάκια της Πειραιώς σχετικά με τη διεκδίκηση 180 βουλευτών στις εκλογές της 25ης Ιουνίου προκειμένου η Ν.Δ. να δρομολογήσει, μόνη της, χωρίς τα άλλα κόμματα, ό,τι αλλαγές θέλει στο Σύνταγμα. Μετά τις σφοδρές αντιδράσεις που προκλήθηκαν, ο κ. Μητσοτάκης αναγκάστηκε να «αδειάσει» τον αντιπρόεδρό του προκειμένου να μην τρομάξει μερίδα ψηφοφόρων της Ν.Δ. από αυτή την επίδειξη αλαζονείας. Ελα όμως που αμέσως μετά ήρθε ο εκπρόσωπος Τύπου της Ν.Δ. και στενός συνεργάτης του προέδρου του κόμματος, Ακης Σκέρτσος, να πάρει πίσω το «άδειασμα» Μητσοτάκη στον κ. Γεωργιάδη. Ειδικότερα ρωτήθηκε (29.5.2023, Παραπολιτικά 90,1) για τις δηλώσεις Γεωργιάδη για τους 180 βουλευτές και είχε μόνο ύμνους για τον αντιπρόεδρο της Ν.Δ., λέγοντας ότι «ο κ. Γεωργιάδης είναι ένας καταπληκτικός υπουργός, έχει φέρει τεράστια θετικά αποτελέσματα για την Οικονομία και την Ανάπτυξη. Δίνει πολλές μάχες, είναι ο υπουργός και το στέλεχος της Ν.Δ. που αποκάλυψε τον μαρτυριάρη Κατρούγκαλο και πρέπει αυτό να του το πιστώσουμε θετικά. Εχει προσφέρει διαχρονικά πάρα πολλά πράγματα ο κ. Γεωργιάδης και εγώ προσωπικά τον τιμώ και τον σέβομαι πάρα πολύ διότι είναι ένας αυτοδημιούργητος πολιτικός που έχει το θάρρος της άποψής του και δίνει μάχες καθημερινά, αποκαλύπτει την υποκρισία του ΣΥΡΙΖΑ». Και βέβαια εκτός των άλλων, πρόκειται για άλλη μία επιβεβαίωση της (ακρο)δεξιάς στροφής στην οποία έχει οδηγήσει τη Ν.Δ. ο Κυρ. Μητσοτάκης, όχι μόνο σε επίπεδο ατζέντας και ρητορικής, αλλά και σε επίπεδο τοποθέτησης όλων των άλλοτε πρωτοκλασάτων στελεχών του ακροδεξιού ΛΑΟΣ σε καίρια κομματικά και υπουργικά πόστα. Αυτά έχει δει και ο παλαίμαχος αρχηγός του ΛΑΟΣ Γιώργος Καρατζαφέρης, ο οποίος διαλαλεί ότι ουσιαστικά έχει επιστρέψει στη Ν.Δ. Αυτά βλέπει και ο Φαήλος Κρανιδιώτης που ανακοίνωσε τη στήριξή του στη Ν.Δ. του Κυρ. Μητσοτάκη, όπου βλέπει φως και θέλει να μπει. Και όλα αυτά την ώρα που ο πρώην πρωθυπουργός Κώστας Καραμανλής –ο οποίος και είχε θέσει τον Καρατζαφέρη εκτός του κόμματος, εφαρμόζοντας την πολιτική του μεσαίου χώρου– αποφάσισε τη δική του απόσυρση από τα ψηφοδέλτια της Ν.Δ. και τον τερματισμό του κοινοβουλευτικού του βίου, στέλνοντας με αυτόν τον τρόπο τα μηνύματά του και προς το εσωκομματικό ακροατήριο."
efsyn.gr,https://www.efsyn.gr/stiles/apopseis/392237_timi-kai-kamari-gia-tin-aristera-i-forologisi-ston-ployto-sta-ypsila-kerdi,ΑΠΟΨΕΙΣ," Τιμή και καμάρι για την Αριστερά η φορολόγηση  στον πλούτο, στα υψηλά κέρδη και στα μερίσματα",2023-06-02 12:20, Τάκης Κατσαρός ,"Ένα κόμμα της Αριστεράς με σοβαρότητα και αυτοπεποίθηση θα πέταγε από τη χαρά του αν ο αντίπαλός του το ""συκοφαντούσε"" ότι θέλει να αυξήσει τη μόνιμη φορολογική επιβάρυνση στον πλούτο, στις κερδοφόρες επιχειρήσεις και στο αρχιπέλαγος των φοροδιαφευγόντων μεσαίων στρωμάτων και όχι μόνο στα περιστασιακά υπερκέρδη μιας χρονιάς. Θα εξηγούσε γιατί οι φόροι αυτοί είναι απαραίτητοι για το Κοινωνικό Κράτος και την καταπολέμηση των ανισοτήτων. Για την υγεία, την Παιδεία, την κοινωνική κατοικία την ασφάλεια και την Άμυνα της χώρας. Υπάρχει τέτοιο κόμμα; Νομίζω ναι και είναι ο ΣΥΡΙΖΑ αν πάρουμε τις γενικές του διακηρύξεις και ταυτόχρονα όχι αν δούμε την έμφοβη στάση του απέναντι στην επίθεση και στη σκόνη που σηκώνει η ΝΔ απέναντι σε κάθε σκέψη να πληρώσουν τα πιο εύπορα στρώματα τους φόρους που τους αναλογούν. Εξηγούμαι: ""Η αναμέτρηση Δεξιάς-Αριστεράς περνάει από τη φορολογία στον πλούτο και στα κέρδη κι από την υπεράσπιση του εισοδήματος των εργαζομένων. Ειδικά, για χώρες όπως η Ελλάδα με γιγάντιο δημόσιο χρέος, με το συνολικό ύψος των κερδών να βρίσκονται μετά το 2013 πάνω από το μερίδιο των μισθών, με άνιση σχέση μεταξύ άμεσων και έμμεσων φόρων, με συνεχή μείωση του ποσοστού των φόρων που καταβάλλουν τα νομικά σε σχέση με τα φυσικά πρόσωπα, με τεράστια μαύρη οικονομία, με απίστευτα χαμηλό συντελεστή φόρου στα μερίσματα (μόλις 5% όταν ο ευρωπαϊκός μ.ό. είναι 26%!), η φορολογική μεταρρύθμιση, ώστε τα βάρη της κρίσης να πληρώσουν ο πλούτος, τα μεγάλα εισοδήματα και τα ανώτερα στρώματα, είναι μια κρίσιμη πολιτική επιλογή που τέμνει τις πολιτικές δυνάμεις και χαράζει τα πραγματικά όρια μεταξύ συντήρησης και προόδου, κεφαλαίου και δυνάμεων της εργασίας"".  "
efsyn.gr,https://www.efsyn.gr/politiki/paraskinia/392200_me-liagka-rakes-kai-agion-oros,ΠΑΡΑΣΚΗΝΙΑ,"Με Λιάγκα, ρακές και Αγιον Ορος",2023-06-02 12:15, Χάρης Ιωάννου ,"Μετά το πολυήμερο ξεσάλωμα του προπαγανδιστικού μηχανισμού της Ν.Δ., που προσπαθεί να μας πείσει ότι ΣΥΡΙΖΑ - ΠΑΣΟΚ υπόσχονται «φοροκαταιγίδες», φτάνει και η ώρα της απάντησης. Πρέπει να είμαστε η μοναδική χώρα που, πηγαίνοντας στις εκλογές με το πρώτο κόμμα να έχει καθαρό προβάδισμα, δεν ερωτάται εκείνο πόσο κοστίζουν οι παχυλές εξαγγελίες του για αυξήσεις σε μισθούς, συντάξεις, μειώσεις φόρων κ.λπ., αλλά καλούνται να… απολογηθούν το δεύτερο και το τρίτο κόμμα. Μιλάμε για πολυφωνία, όχι αστεία. ● Τουλάχιστον άρχισε να αντιδρά η αντιπολίτευση μετά την αμηχανία και τις ασάφειες των πρώτων ημερών. Ο Γιάννης Ραγκούσης (ΣΥΡΙΖΑ) δεν άφησε να πέσει κάτω η παραδοχή του Χάρη Θεοχάρη (Ν.Δ.) στην ΕΡΤ ότι οι έμμεσοι φόροι (π.χ. ο ΦΠΑ) πλήττουν ποσοστιαία τα πιο αδύναμα νοικοκυριά, γι’ αυτό και η κυβέρνηση Μητσοτάκη έδωσε τα διάφορα passes. Ο Ραγκούσης κατήγγειλε τη φοροκλοπή 6 δισ. ευρώ, τους τελευταίους 6 μήνες, από επιπλέον εισπράξεις έμμεσων φόρων σε βάρος των μη προνομιούχων. Αντίστοιχα και ο Παναγιώτης Δουδωνής (ΠΑΣΟΚ) χαρακτήρισε «τραγέλαφο» το πρόγραμμα της Ν.Δ., το οποίο δεν περιλαμβάνει ούτε ένα νούμερο για το κόστος και αναρωτήθηκε τι απ’ όλα ισχύει: Ο Σκυλακάκης που λέει ότι κοστίζει 5,5 δισ. ετησίως ή ο Χατζηδάκης που μιλάει για 8,9 δισ.; ● Με συνέντευξη στο πρωινάδικο του ΑΝΤ1 και τον Γιώργο Λιάγκα συνέχισε, την Πέμπτη, την προεκλογική του εκστρατεία ο Κυριάκος Μητσοτάκης. Εκεί αποκάλυψε ότι δεν πίνει κατά τη διάρκεια της προεκλογικής περιόδου και στην ερώτηση τι κάνει με τις τσικουδιές που τον κερνούν π.χ. στην Κρήτη, εκείνος απάντησε ότι προσποιείται πως τις πίνει, γιατί αλλιώς δεν θα μπορούσε να κάνει ομιλίες. Εφαρμόζει δηλαδή το ίδιο σύστημα με τις υποκλοπές. Προσποιείται ότι γίνεται έρευνα. Θυμήθηκε μάλιστα και μια φορά όταν νεαρός έκανε περιοδεία με τον πατέρα του και τις έπινε, με αποτέλεσμα να γίνει σύντομα… λιώμα. Παραδέχτηκε ωστόσο ότι στο τέλος της ημέρας μπορεί να πει ένα κρασί ή μια μπίρα. Επειδή όμως είχε πει ότι αν έβγαινε για μπίρες με κάποιον πολιτικό αρχηγό, αυτός θα ήταν ο Δημήτρης Κουτσούμπας, ο γ.γ. του ΚΚΕ του έκανε παράπονα, όπως είπε, επειδή δεν πίνει μπίρες, αλλά… ρακές. ● Πάντως το τριήμερο ο Μητσοτάκης θα βρίσκεται στο Αγιον Ορος μαζί με τον γιο του, Κωνσταντίνο, επαναλαμβάνοντας ένα ταξίδι που είχε κάνει και εκείνος με τον πατέρα του το 1986. Μπορεί να είπε ότι το ταξίδι είχε προγραμματιστεί προ των εκλογών, αλλά όλοι καταλαβαίνουν ότι θα γίνουν και συζητήσεις με διάφορες μονές που φέρονται να προωθούν το κόμμα ΝΙΚΗ για να μπει στη Βουλή, δυσκολεύοντας την αυτοδυναμία του πρώτου κόμματος. Ολα για την πίστη μας, δηλαδή. ● Τέτοια διαφήμιση από τον ΣΚΑΪ στη Ζωή Κωνσταντοπούλου δεν πρέπει να την περίμενε ούτε η ίδια. Ο παρουσιαστής της πρωινής εκπομπής Δημήτρης Οικονόμου έδειχνε την Πέμπτη on camera το φυλλάδιο του κόμματός της, μπρος-πίσω κιόλας, αφού είχε προηγηθεί μια γλαφυρή συζήτηση με στόχο να πει η επικεφαλής της Πλεύσης Ελευθερίας ό,τι χειρότερο μπορούσε για τον ΣΥΡΙΖΑ. Συγκράτησα μόνο το ότι τον θεωρεί «τελειωμένο κεφάλαιο». Εννοείται ότι ο Γιάνης Βαρουφάκης (ΜέΡΑ25) είναι εξαφανισμένος από παντού. Τον χρησιμοποίησε η Ν.Δ. στις προηγούμενες εκλογές ως σκιάχτρο και τώρα παίζει τον ρόλο της (μιντιακά) στυμμένης λεμονόκουπας. ● Σε άλλα νέα της επικαιρότητας, ο εκλεγμένος δήμαρχος Χιμάρας παραμένει προφυλακισμένος στα Τίρανα, παρά τις πιέσεις και της υπηρεσιακής κυβέρνησης, αλλά ο συνεργάτης του, Παντελής Κακαβέσης, αφέθηκε ελεύθερος. Το Ευρωκοινοβούλιο ψήφισε την άρση της ασυλίας των ευρωβουλευτών Αλέξη Γεωργούλη και Μαρίας Σπυράκη για τις υποθέσεις τους (βιασμός Ελένης Χρονοπούλου για τον πρώτο και αμοιβές συνεργάτη της για τη δεύτερη). Και το όνομα αυτού: Πατριωτικός Συνασπισμός. Η νέα σύμπραξη ακροδεξιών με Εμφιετζόγλου, Μπογδάνο, Βόβολη και λοιπές… πατριωτικές δυνάμεις."
efsyn.gr,https://www.efsyn.gr/politiki/kybernisi/392240_mparaz-prokliseon-apo-ton-adoni-georgiadi,ΚΥΒΕΡΝΗΣΗ,Μπαράζ προκλήσεων από τον Άδωνη Γεωργιάδη,2023-06-02 12:10, efsyn.gr ,"Νέες ντροπιαστικές δηλώσεις, για πολλοστή φορά, από τον Άδωνη Γεωργιάδη, που δεν διστάζει να προκαλεί το κοινό αίσθημα και μεγάλο μέρος της κοινωνίας, που δεν μπορεί να βγάλει τον μήνα μέσα στην δίνη της ακρίβειας, της στεγαστικής και της ενεργειακής κρίσης. «Κι εγώ θα ήθελα να είμαι ξανθός και γαλανομάτης» είπε ο υπουργός Ανάπτυξης γελώντας, όταν ο εκπρόσωπος Τύπου του ΠΑΣΟΚ-Κινήματος Αλλαγής, Δημήτρης Μάντζος, μιλούσε χθες βράδυ στον ANT1 για την ανάγκη ένας πολίτης να αμοίβεται καλά, χωρίς να αναγκάζεται σε υπερωριακή εργασία, να πηγαίνει με ασφαλή συγκοινωνία στη δουλειά του, να πληρώνει χαμηλό ενοίκιο και όχι τις ανατιμήσεις στα σούπερ μάρκετ και υψηλούς λογαριασμούς στις ενεργειακές εταιρίες για τα υπερκέρδη τους. «Μία πόλη που τα ενοίκια θα είναι φθηνά, το ρεύμα θα είναι φθηνό, τα προϊόντα θα είναι φθηνά κι όλοι θα παιρνάν καλά και ζωή χαρισάμενη» θα είναι, σύμφωνα πάντα με τον κ. Γεωργιάδη, «σε μια χώρα, που τα ακίνητα θα έχουν πολύ χαμηλή αξία. Είχαμε πολύ χαμηλά ενοίκια επί ΠΑΣΟΚ και μνημονίων». «Όταν λες πολύ χαμηλό ενοίκιο, σημαίνει να πέσει η αξία των ακινήτων, δηλαδή οι ιδιοκτήτες ακινήτων να μην έχουν περιουσία, όσοι αχολολούνται στην οικοδομή να μην έχουν δουλειάν και ούτω καθεξής» είπε ανερυθρίαστα ο αντιπρόεδρος της Ν.Δ.. Ούτε λόγος για το ενδεχόμενο μιας όποιας ρύθμισης, ελέγχων ή πλαφόν.  Αντίθετα, υπερηφανευόταν λέγοντας πως στην δική του τετραετή θητεία στο υπουργείο Ανάπτυξης «είχαμε μία από τις πιο χρυσές περιόδους στην αγορά ακινήτων», Νωρίτερα, θριαμβολόγησε στο Twitter υπόστηρίζοντας για την 9η θέση της Ελλάδας σε λίστα του World of Statistics με πληθυσμό 44 χώρες και αντικείμενο τυος οικιακούς λογαριασμούς. Μόνο που ο πρώην υπουργός έκανε ένα μικρό λάθος, καθώς η χώρα μας αναδεικνύεται η ένατη ακριβότερη σε ό,τι αφορά τα χρήματα που χρειάζεται μηνιαία ένοικος διαμερίσματος 85 τετραγωνικών μέτρων για να πληρώσει τους λογαριασμούς ρεύματος, τηλεφώνου, θέρμανσης και ίντερνετ.  Από την πλευρά του ο ΣΥΡΙΖΑ εξέδωσε ανακοίνωση για άλλη δήλωση του κ. Γεωργιάδη, στην ίδια εκπομπή, σχετικά με τους πλειστηριασμούς υποστηρίζοντας πως «χαρακτήρισε τη συζήτηση για την προστασία της πρώτης κατοικίας ""ντεμοντέ"". Και υπέδειξε στον ΣΥΡΙΖΑ-ΠΣ να μην ασχολείται με το θέμα γιατί η ΝΔ κέρδισε στις εκλογές της 21ης Μαΐου». «Είναι τέτοια η αλαζονεία της ΝΔ που νομίζει ότι οι πολίτες τής έδωσαν λευκή επιταγή για να βγάλει τις πρώτες κατοικίες τους στο σφυρί. Γι' αυτό άλλωστε και στο πρόγραμμα της ΝΔ δεν γίνεται η παραμικρή αναφορά στο ιδιωτικό χρέος. Γιατί το σχέδιό της είναι να πάρει λευκή επιταγή για τσουνάμι πλειστηριασμών χωρίς να δώσει λογαριασμό», σχολιάζει η Κουμουνδούρου διαμηνύοντας πως «όσο κι αν θέλει ο κ. Γεωργιάδης να μη μιλάμε, τα προβλήματα των πολιτών παραμένουν εδώ, απαιτούν δίκαιες λύσεις και δεν είναι καθόλου ""ντεμοντέ""». «Ο ΣΥΡΙΖΑ-ΠΣ απευθύνεται στους πολίτες με το σχέδιό του για την ρύθμιση του ιδιωτικού χρέους, για την προστασία της πρώτης κατοικίας, επαγγελματικής στέγης και αγροτικής γης, με υποχρεωτικότητα ρύθμισης και δυνατότητα δικαστικής προσφυγής», καταλήγει η σχετική ανακοίνωση."
efsyn.gr,https://www.efsyn.gr/politiki/antipoliteysi/392232_m-l-kke-mas-rotoyn-alloi-kaloproaireta-kai-alloi-me-skopimotita,ΑΝΤΙΠΟΛΙΤΕΥΣΗ,"Μ-Λ ΚΚΕ: Μας ρωτούν, άλλοι καλοπροαίρετα και άλλοι με σκοπιμότητα...",2023-06-02 12:05, efsyn. gr ,"Εξηγήσεις για ποιο λόγο «κατεβαίνει» εκ νέου στις εκλογές δίνει το Μ-Λ ΚΚΕ, τις οποίες απευθύνει σε καλοπροαίρετους και...κακοπροαίρετους, όπως αναφέρει σε ανακοίνωσή του. «Γιατί το Μ-Λ ΚΚΕ παίρνει μέρος στις εκλογές της 25ης Ιούνη; Στις εκλογές που προηγήθηκαν πήρε περίπου 4.000 ψήφους. Υπολογίζει τώρα ότι θα τις αυξήσει; Μία εκ νέου καταγραφή σε τόσο σύντομο διάστημα από την προηγούμενη (της 21ης Μαΐου) ποιο σκοπό έχει; Σε τι θα ωφελήσει; Πριν απαντήσουμε στις ερωτήσεις αυτές οφείλουμε να κάνουμε την εξής παρατήρηση. Οι απανωτές εκλογές δείχνουν ότι οι δυνάμεις που κανοναρχούν τα πολιτικά μας πράγματα δεν είναι σε θέση να εξασφαλίσουν την υποτιθέμενη σταθερότητα για την οποία κόπτονται, ούτε την ευθυγράμμιση των πάντων την οποία επιθυμούν, κάτω μάλιστα από την μπαγκέτα της Δεξιάς. Καμία σταθερότητα και καμία αδιατάρακτη κυριαρχία δεν μπορεί να υπάρξει και δεν πρόκειται να την εξασφαλίσει κανένα εκλογικό ποσοστό, όταν οι εργαζόμενοι λεηλατούνται και δεινοπαθούν, όταν η καταπίεση και η εκμετάλλευση της νεολαίας και του λαού είναι τρανταχτή πραγματικότητα. Γι' αυτό οι κυρίαρχες δυνάμεις που περιφρουρούν τα οικονομικά προνόμια των κεφαλαιοκρατών, των μεγιστάνων του χρήματος και των τραπεζιτών βάζουν ξανά μπροστά τα γνωστά εκβιαστικά διλήμματα και φτάνουν τώρα στο σημείο να απειλούν ακόμα και με τρίτες συνεχόμενες εκλογές. Η ερώτηση έχει στην ουσία δύο σκέλη. Πρώτον το Μ-Λ ΚΚΕ παίρνει μέρος στις εκλογές της 25ης Ιουνίου για τους ίδιους βασικούς λόγους που συμμετείχε και στις εκλογές της 21ης Μαΐου, για να ακουστεί δηλαδή όσο πιο δυνατά το επιτρέπουν οι δυνάμεις μας. Μια σταθερή συνεπής αγωνιστική φωνή του μαρξιστικού- λενινιστικού κινήματος: 1) Απόρριψης και καταδίκης της βάρβαρης αντεργατικής, αντιδημοκρατικής, εθνικιστικής (και στην πράξη υπονομευτικής για τα εθνικά συμφέροντα) πολιτικής της Δεξιάς, 2) Απόρριψης και αποδοκιμασίας της χρεοκοπημένης πολιτικής των ανταγωνιζόμενων μεταξύ τους ΣΥΡΙΖΑ και ΠΑΣΟΚ που αποτελούν δεκανίκια του συστήματος καθώς και της πολιτικής των κομμάτων και φορέων της συνθηκολόγησης, πυρόσβεσης και διάσπασης των λαϊκών αγώνων, που φουσκώνει τα πανιά της Νέας Δημοκρατίας και στρώνει το δρόμο στην αναπαραγωγή και εδραίωση της αντιλαϊκής εξουσίας της. Αλλά δεν συμμετέχουμε στις εκλογές καλώντας απλώς σε διαμαρτυρία κατά της Δεξιάς και σε αντιπαράθεση με τους απροκάλυπτους ή συγκαλυμμένους τροφοδότες της. Συμμετέχουμε για να προβάλουμε πάνω από όλα το δικό μας θετικό μήνυμα: Φραγμός στα σχέδια των δυνάμεων της αντίδρασης που καταδυναστεύουν την ελληνική κοινωνία και απειλούν να θάψουν τις συνδικαλιστικές ελευθερίες και τα πολιτικά δικαιώματα των εργαζομένων και της νεολαίας ήταν και θα παραμένει και την επαύριο των εκλογών ο ενωτικός, μαζικός, λαϊκός εξωκοινοβουλευτικός αγώνας. Σε αυτόν τον αγώνα στρέφουμε την κύρια προσοχή μας και σε αυτόν προσβλέπουμε. Επιδιώκουμε να συμβάλουμε στην ανασύνταξη των δυνάμεων του λαϊκού κινήματος στην ανασυγκρότηση του αριστερού και κομμουνιστικού κινήματος ενάντια στο φασισμό και τον πόλεμο. Για να γίνει η εργατική τάξη όχι χαλιναγωγημένος και πειθήνιος υπήκοος, όπως τη θέλουν η ντόπια οικονομική ολιγαρχία και οι ξένοι ιμπεριαλιστές συνέταιροι και κηδεμόνες της, αλλά διεκδικητής των απαράγραπτων δικαιωμάτων της, και τελικά η ηγέτιδα δύναμη της ελληνικής κοινωνίας. Δεύτερο: Βεβαίως και διεκδικούμε όχι μόνο να διατηρήσουμε αλλά και να διευρύνουμε την πολιτική μας επιρροή και την εκλογική μας απήχηση. Αλλά δεν τρέφουμε και την παραμικρή αυταπάτη σε ό,τι αφορά τις δυσκολίες -ειδικά τις οικονομικές- που θα συναντήσει και συναντά ήδη αυτή η προσπάθεια. Θεωρούμε ότι στις τωρινές συνθήκες το χειρότερο αποτέλεσμα για τους κόπους μας θα ήταν η αποφυγή των δυσκολιών. Οι κυρίαρχες δυνάμεις της Νέας Δημοκρατίας, τα κόμματα της συμπολιτευόμενης αντιπολίτευσης και οι συνθηκολόγοι ""παντός καιρού "" χορηγοί της, διαλαλούν ότι πολεμούν για να μη χάσουν εκλογικά ούτε μία ψήφο. Σε πλήρη αντίθεση με ό,τι εκείνοι επιδιώκουν, εμείς επιδιώκουμε να τους στερήσουμε και να αποσπάσουμε από την επιζήμια για το λαό εκλογική επιρροή τους όσες περισσότερες μπορούμε ψήφους. Η ενοχλητική για κείνους φωνή του Μ-Λ ΚΚΕ δεν θα πάψει να ακούγεται στο στίβο της ταξικής πάλης και ο αγώνας για να διαδοθεί το δικό μας μήνυμα παντού όπου μπορούμε θα συνεχιστεί και θα δυναμώσει με πίστη και αφοσίωση στη μεγάλη υπόθεση του λαού και της αριστεράς. Για να γίνει ο λαός αφέντης στον τόπο του. Για μία Ελλάδα ελεύθερη, ειρηνική, Δημοκρατική και εθνικά ανεξάρτητη. Για να ανοίξει ο δρόμος στη σοσιαλιστική αναγέννηση της πατρίδας μας»."
efsyn.gr,https://www.efsyn.gr/politiki/antipoliteysi/392195_i-boyli-ehei-anagki-apo-mia-foni-aristeris-ployralistikis-kai,ΑΝΤΙΠΟΛΙΤΕΥΣΗ,"«Η Βουλή έχει ανάγκη από μία φωνή αριστερής, πλουραλιστικής και αυθεντικά οικολογικής αντιπολίτευσης»",2023-06-02 09:25, efsyn.gr ,"Γιάνης Βαρουφάκης Για θέσεις του ΜέΡΑ25, που διαστρεβλώθηκαν κατά την προεκλογική εκστρατεία, και τις αιτίες της ήττας του στις εκλογές της 21ης Μαΐου μίλησε ο Γιάνης Βαρουφάκης εκφράζοντας την αισιοδοξία ότι το κόμμα του θα δώσει στους πολίτες να καταλάβουν την αναγκαιότητα παρουσίας του στη Βουλή με δεδομένη την αντιπολίτευση που άσκησαν την προηγούμενη τετραετία. «Γινόντουσαν συζητήσεις για το πρόγραμμά μας χωρίς εμάς με ελάχιστες εξαιρέσεις» είπε σε χθεσινοβραδινή εκπομπή του ANT1 ο γενικός γραμματέας του ΜέΡΑ25 τονίζοντας ότι στην συνεδρίαση της Κεντρικής Επιτροπής του, «αντίθετα με άλλα κόμματα, κάναμε μία πραγματικά διαλογική συζήτηση μεταξύ μας. Πήραν το λόγο συνολικά 41 συνάδελφοί μας, οπότε έχουμε ήδη βάλει μπροστά τη διαδικασία της αυτοκριτικής. Να σας απαντήσω τι δεν πήγε καλά». Ο κ. Βαρουφάκης παραδέχτηκε ότι το κόμμα σε αυτό το πλαίσιο δεν κατάφερε να δώσει τη δυνατότητα στο λαό να γνωρίσει πραγματικά το πρόγραμμά του. «Αντίθετα οι πολίτες στο βαθμό που άκουσαν οτιδήποτε για το πρόγραμμα του ΜέΡΑ25, άκουσαν μία διαστρεβλωμένη έκδοση την οποία εμείς δεν μπορέσαμε να την αναλύσουμε και να γίνει μία συζήτηση ώστε να γίνει κτήμα του κόσμου, ανεξάρτητα αν συμφωνούσε ή όχι» σημείωσε. Αναφερόμενος στη σαρωτική νίκη της Ν.Δ. είπε πως «λίγο πολύ γνωρίζουμε τι μορφή θα έχει η κυβέρνηση, αυτό που δεν ξέρουμε είναι τι αντιπολίτευση θα βρει μπροστά της στη Βουλή. Η Βουλή έχει μεγάλη ανάγκη από μία δυνατή φωνή αριστερής, πραγματικά πλουραλιστικής και αυθεντικά οικολογικής αντιπολίτευσης, μια φωνή που να μη φοβάται να μιλάει με πραγματικούς αριθμούς, και ξέρετε το έχουμε κάνει εμείς αυτό στη Βουλή, εμείς δεν λαϊκίζουμε». «Είμαστε το μόνο αριστερό κόμμα, ίσως στην Ιστορία, που βγαίνουμε και μιλάμε για δημοσιονομική στενότητα, την ώρα που η Κυβέρνηση, υποτίθεται συντηρητική, μιλάει για κατορθώματα και δημοσιονομική άνοιξη. Και βεβαίως μία φωνή αριστερή πλουραλιστική οικολογική η οποία δεν φοβάται να αποκαλύπτει πρακτικές και συμφέροντα όσο ισχυρά και αν είναι αυτά» πρόσθεσε. Απαντώντας σε ερωτήσεις δημοσιογράφων περί στοχεύσεων του ΜέΡΑ25 και περί μνημονίων, που έχουν κουράσει τους πολίτες, ο κ. Βαρουφάκης ξεκαθάρισε το εξής: «Όμως εμείς λέμε ότι, λέμε αυτό που πιστεύουμε και πιστεύουμε αυτό που λέμε, δεν στοχεύουμε κάποιο κοινό. Το πρόγραμμα το οποίο καταθέσαμε, είναι το πρόγραμμα το οποίο πιστεύουμε ότι έχει ανάγκη η χώρα. »Ο Οδυσσέας, για παράδειγμα, που αντικαθιστά τον Ηρακλή, για μένα και για το ΜέΡΑ25 συνολικότερα, είναι απαραίτητο συστατικό μιας βιώσιμης χώρας, ανεξάρτητα ποιος είναι στην κυβέρνηση. Αυτή τη στιγμή έχουμε 2 εκατομμύρια ακίνητα τα οποία θα βγουν στο σφυρί ή θα μπουν μέσα σε παράγωγα με αποτέλεσμα γύρω στα 70 δισεκατομμύρια να φύγουν από τη χώρα και να πάνε στα Cayman Islands. Αυτή η οικονομία όποιος και να είναι κυβέρνηση δεν μπορεί να το αντέξει» είπε για να συμπληρώσει: «Υπάρχει ένα αφήγημα από την κυβέρνηση του κ. Μητσοτάκη, το οποίο σιγοντάρει και το ΠΑΣΟΚ και ο ΣΥΡΙΖΑ, ότι έχουμε βγει από τα μνημόνια, ότι είμαστε μία ανεξάρτητη κανονική χώρα της Ευρώπης και είναι θέμα πώς θα χειριστούμε αυτήν την κανονικότητα. Εμείς στο ΜέΡΑ25 δεν το πιστεύουμε. Οπότε όταν μιλάμε για ριζικές αλλαγές στο φορολογικό σύστημα, κατάργηση του Χρηματιστηρίου Ενέργειας το οποίο ουσιαστικά έβαλε στην κυβέρνηση το 2022 να δανειστεί 5,5 δισεκατομμύρια ή να χρησιμοποιήσει 5,5 δισεκατομμύρια από τα ταμεία για να επιδοτήσει τους παρόχους και τους παρόχους ενέργειας». Κληθείς να σχολιάσει άλλη μία φορά για τα περί εξόδου από την Ε.Ε. επανέλαβε ότι δεν έχει μιλήσει ποτέ για έξοδο από την Ευρωπαϊκή Ένωση. Το ΜέΡΑ25 είναι βαθιά ευρωπαϊκό κόμμα. «Μην ξεχνάτε ότι το ιδρύσαμε, ουσιαστικά ως κίνημα στο Βερολίνο το Φλεβάρη του 2016, μαζί με Γερμανούς, με Γάλλους, με Ιρλανδούς, με Πορτογάλους. Εμείς ποτέ δεν μιλήσαμε για έξοδο, οι αντίπαλοί μας μιλάνε για έξοδο». «Όταν εμείς λέμε τα αυτονόητα, τι λέμε; Ότι σε αυτή τη χώρα με τη σπασμένη οικονομία, με τους μικρομεσαίους να μην μπορούν να αναπνεύσουν, με 24% ΦΠΑ, θα πρέπει ο ΦΠΑ να κατέβει άμεσα από το 24 –εμείς λέμε 15- ας πάμε στο 19% που είναι στη Γερμανία, δεν λέμε κάτι ιδιαίτερα ριζοσπαστικό. Λέμε ότι αυτά τα 70 δις δεν πρέπει να φύγουν από την Ελλάδα μέσα από τον Ηρακλή, λέμε ότι το Υπερταμείο πρέπει να καταργηθεί, η δημόσια περιουσία να μεταφερθεί σε μία αναπτυξιακή τράπεζα για να υπάρχει μία επενδυτική ροή η οποία να παράγεται εγχώρια» ανέφερε. Και συνέχισε λέγοντας πως «αυτές είναι προτάσεις που θεωρούμε ότι είναι καταρχάς πάρα πολύ ενδιαφέρουσες, ανεξάρτητα από το αν συμφωνείτε μαζί μας ή όχι, που πρέπει να μπουν στο τραπέζι της συζήτησης. Κάθε φορά που κάνουμε μία τέτοια πρόταση μας λένε ότι, αν πάτε να εφαρμόσετε αυτά θα μας πετάξουν από το ευρώ. Και τότε εμείς τι λέμε; Ε δεν γίνεται αυτή η συζήτηση. Αν είναι να μας πετάξουν από το ευρώ γιατί κάνουμε τα ελάχιστα που απαιτεί η βιωσιμότητα της ελληνικής οικονομίας ας μας πετάξουν από το ευρώ. Εμείς δεν έχουμε κανένα πρόγραμμα εξόδου από το ευρώ. Έχουμε, όμως, πρόγραμμα για το πώς θα αντιμετωπίσουμε μία τραπεζική κρίση. Αυτό το παράθυρο πρέπει να είναι πάντα ανοιχτό, δεν πρέπει να υπάρχει ταμπού. Σε ερώτηση για την άνοδο της Πλεύσης Ελευθερίας, που δήθεν είναι σε έναν όμορο χώρο, απάντησε: «Θεωρείται ότι είναι όμοροι χώροι γιατί κάποτε ήμασταν μαζί με την κα Κωνσταντοπούλου. Πώς ορίζεται ο όμορος χώρος; Ανάλογα με τις πολιτικές. Το ερώτημα είναι, και το θέτω σε όλους, όχι μόνο στο συγκεκριμένο κόμμα: Για τα κόκκινα δάνεια ποια είναι η πολιτική σας; Για το Χρηματιστήριο Ενέργειας ποια είναι η πολιτική σας; Για τις εξορύξεις ποιες είναι οι πολιτικές σας; Γιατί εμείς σκύβουμε πάνω στα προβλήματα του κόσμου, της φύσης, της κοινωνίας μας και λέμε ότι αυτές είναι οι θέσεις μας. Και καλούμε να κριθούμε εμείς αλλά και οι άλλοι ανάλογα με αυτές τις θέσεις. Εγώ δεν βλέπω να είναι όμοροι χώροι όσον αφορά σε αυτά που σας είπα. Θέλω να δω ποιες είναι οι πολιτικές». Τέλος, κληθείς να σχολιάσει τη δήλωση του Αλέξη Τσίπρα για χαμένη ψήφο σε μικρά κόμματα, ο κ. Βαρουφάκης αντέτεινε ότι «χαμένη ψήφος είναι μία ψήφος για ένα κόμμα το οποίο ήταν κάποτε αριστερό, το οποίο έχει σφιχταγκαλιαστεί με όλες τις πολιτικές της τρόικας, με τις εξορύξεις, με το Χρηματιστήριο Ενέργειας το οποίο το εισήγαγε. Για εμάς κερδισμένη είναι η ψήφος για ένα κόμμα σαν το ΜέΡΑ25 που θα βάλει στη Βουλή και θα γίνει αυτό, μια ανάσα είμαστε, μια πραγματική αριστερή φωνή πλουραλιστική, πραγματικά αυθεντικά οικολογική και μια φωνή, που το έχουμε αποδείξει 4 χρόνια τώρα, ότι μιλάμε με αριθμούς.  »Ποιο ήταν το κόμμα το οποίο προειδοποίησε στην αρχή της πανδημίας ότι θα έχουμε τουλάχιστον 10% ύφεση, όταν όλοι οι άλλοι ποιούσαν την νήσσαν; Αυτή η φωνή πιστεύω ότι είναι χρήσιμη και δεν θα το πω εγώ, ο πολίτης θα το πει. Οι πολίτες αποφασίζουν αυτή τη φωνή τη θέλουν στη Βουλή; Αν ναι, είναι στο χέρι τους»."
efsyn.gr,https://www.efsyn.gr/politiki/antipoliteysi/392170_o-dtemponeras-apodomei-afigima-tis-nd-gia-ti-forologia,ΑΝΤΙΠΟΛΙΤΕΥΣΗ,Ο Δ.Τεμπονέρας αποδομεί το αφήγημα της Ν.Δ. για τη φορολογία,2023-06-01 21:13, efsyn ,"φωτογραφία αρχείου Ξεκάθαρες απαντήσεις στην επιχείρηση διαστρέβλωσης των θέσεων του ΣΥΡΙΖΑ-ΠΣ για τη φορολογία έδωσε σήμερα και ο επικεφαλής της Εκλογικής Επιτροπής του ΣΥΡΙΖΑ - ΠΣ, Διονύσης Τεμπονέρας, ο οποίος τόνισε στο Mega και στην εκπομπή Live News του Νίκου Ευαγγελάτου πως «υποσχόμαστε μειώσεις φόρων. Μείωση του ΕΦΚ, κατάργηση του τέλους επιτηδεύματος και ότι το αφορολόγητο θα φτάσει στις 10.000 ευρώ». Ο κ. Τεμπονέρας διευκρίνισε πως η φορολόγηση των κερδών και η φορολόγηση των υπερκερδών είναι κάτι τελείως διαφορετικό. «Όσον αφορά στη φορολόγηση των κερδών η χώρα μας βρίσκεται περίπου στον μέσο όρο των χωρών της Ευρώπης περίπου στο 22%. Το κυβερνητικό μας πρόγραμμα όπως έχει κατατεθεί δεν έχει καμία απολύτως μεταβολή όσον αφορά στο ζήτημα αυτό. Τι λέμε όμως; Ότι ακριβώς λόγω της συγκυρίας έχουν συσσωρευτεί κάποια κέρδη πάνω από τα συνήθη. Τα υπερκέρδη. Αυτά η κυβέρνηση της ΝΔ αποφάσισε ουσιαστικά να τα χαρίσει σε 6-7 μεγάλες εταιρείες παραγωγής ενέργειας και στα διαλυστήρια». Εξήγησε πως οι εν λόγω εταιρείες έχουν συσσωρεύσει πάνω από 6 δισ. ευρώ -με βάση τους δημοσιευμένους ισολογισμούς τους μέσα στο 2022. Όπως υπογράμμισε η πρόταση του ΣΥΡΙΖΑ είναι αυτά τα υπερκέρδη να φορολογηθούν με συντελεστή 90% ώστε να χρησιμοποιηθούν τα χρήματα για κοινωνική πολιτική. Ο κ. Τεμπονέρας ανέφερε ότι τα εκτιμώμενα έσοδα απ' τη φορολόγηση αυτών των υπερκερδών είναι περίπου 5,5 δισ. ευρώ. Ακόμη, ο Διονύσης Τεμπονέρας κατήγγειλε ότι έγινε μια αλχημεία όσον αφορά στην στον υπολογισμό των υπερκερδών και ότι η ΝΔ αρνήθηκε να δημοσιοποιήσει το πόρισμα της ΡΑΕ για τα υπερκέρδη των εταιρειών ενέργειας, επικαλούμενη το απόρρητο. Έτσι, επισήμανε φορολόγησε μόλις 450 εκατ ευρώ περίπου, ενώ εμείς εκτιμάμε ότι είναι πολλαπλάσιο. Σημείωσε ακόμα ότι τα έσοδα απ' την υπερφορολόγηση των υπερκερδών είναι μόνο μια πηγή αλλά και ότι ο ΣΥΡΙΖΑ-ΠΣ έχει ένα «ολιστικό σχέδιο για την οικονομία» το οποίο μιλά για την παραγωγική ανασυγκρότηση της χώρας. Ως μια άλλη πηγή ανέφερε και το Ταμείο Ανάκαμψης και το ΕΣΠΑ, και τα 70 δισ. ευρώ, τονίζοντας ότι αυτό που έχει κάνει μέχρι στιγμής η κυβέρνηση είναι ότι να χρησιμοποιήσει περίπου 663 εκατ. ευρώ,  τα οποία έχουν πάει στις τσέπες 13 μόνο επιχειρήσεων. «Αυτό δεν σημαίνει διάχυση του πλούτου προς τα κάτω, αυτό δεν σημαίνει δίκαιη διανομή». «Δεν δεχόμαστε μαθήματα οικονομικής συνέπειας από εκείνους που το κόμμα τους χρωστάει 400 εκατ. ευρώ από εκείνους που κυβέρνησαν τη χώρα για χρόνια και την έριξαν στα βράχια το 2010» απάντησε στην ερώτηση γιατί δεν κάνετε μια κοστολόγηση του προγράμματός σας, που τον προκάλεσε ο δημοσιογράφος επικαλούμενος τη στάση της Ν.Δ., που στο μεταξύ διαφωνούν Χατζηδάκης-Σκυλακάκης για το κόστος του δικού τους προγράμματος. Τόνισε ακόμα ότι δεν δεχόμαστε αμφισβήτηση του οικονομικού επιτελείου του ΣΥΡΙΖΑ, που όπως επισήμανε έδωσε σαφείς μάχες και κατάφερε και παρέδωσε τη χώρα για πρώτη φορά μεταπολιτευτικά στην ιστορία με χώρα 37 δισ. ευρώ». «Αν σήμερα η χώρα μπορεί και στέκεται όρθια έχει να κάνει με τη χρηστή διακυβέρνηση της τετραετίας 2015-2019» είπε χαρακτηριστικά. Επανέλαβε τέλος τη θέση του ΣΥΡΙΖΑ να πέσουν οι τιμές στο ράφι.  «Ποιος αμφισβητεί ότι 4,5 δισ. ευρώ περισσότερα από τον στόχο έχουν εισπραχθεί από έμμεσους φόρους. Αυτά θα μπορούσαν να επιστρέψουν στην ελληνική κοινωνία», σημείωσε. "
efsyn.gr,https://www.efsyn.gr/politiki/392168_eptakommatiki-boyli-deihnei-i-proti-dimoskopisi-gia-tis-epanaliptikes-ekloges,ΠΟΛΙΤΙΚΗ,Επτακομματική Βουλή δείχνει η πρώτη δημοσκόπηση για τις επαναληπτικές εκλογές,2023-06-01 20:35, efsyn ,"Είσοδο στη Βουλή ακόμα δύο κομμάτων που στις εκλογές της 21ης Μαΐου βρέθηκαν πολύ κοντά στο όριο εισόδου, της Πλεύσης Ελευθερίας και της Νίκης, βλέπει η πρώτη δημοσκόπηση της Metron Analysis για λογαριασμό του Mega ενόψει των επαναληπτικών εκλογών της 25ης Ιουνίου. Σύμφωνα με τη δημοσκόπηση η Ν.Δ. εξασφαλίζει άνετη πλειοψηφία με περισσότερες από 160 έδρες και μικρή ενίσχυση του ποσοστού της, ενώ ο ΣΥΡΙΖΑ-ΠΣ χάνει περαιτέρω έδαφος, ενώ μειωμένο ποσοστό δίνει και στο ΠΑΣΟΚ-ΚΙΝ.ΑΛΛ. που στις προηγούμενες εκλογές ενισχύθηκε. Στην πρόθεση ψήφου η Νέα Δημοκρατία παίρνει ποσοστό 35,8%, ο ΣΥΡΙΖΑ-ΠΣ 16,7%,  το ΠΑΣΟΚ-ΚΙΝ.ΑΛΛ. 10,2%, το ΚΚΕ 6,7% και η Ελληνική Λύση 3,8%, η Πλεύση Ελευθερίας 4,2%, η Νίκη 3,3% και το ΜέΡΑ25 2,2%. Η αδιευκρίνιστη ψήφος προσδιορίζεται στο 8,5%. Στην εκτίμηση ψήφου η Νέα Δημοκρατία ξεπερνά το ποσοστό που πήρε στις εκλογές της 21ης Μάη και φτάνει το 41%. Στο 19,1% εκτιμάται ο ΣΥΡΙΖΑ από 20,1% και στο 11,7%, οριακά αυξημένο το ΠΑΣΟΚ. Νέα άνοδος για το ΚΚΕ που φτάνει το 7,6% από 7,2% και στο 4,4% η Ελληνική Λύση, με μείωση μόλις 0,1%. Η Πλεύση Ελευθερίας εκτιμάται ότι ανεβαίνει στο 4,8% από 2,9% στις εκλογές, ενώ η Νίκη φτάνει το 3,8%. Η Metron Analysis εκτιμά ότι η Ν.Δ .θα κινηθεί από 38,2% έως 43,8% με σφάλμα 2,8% και ο ΣΥΡΙΖΑ μεταξύ 16,9% και 21,3%. Όσον αφορά στις συσπειρώσεις η ΝΔ εκτιμάται στο 94,8% με τις διαρροές να είναι 1,6% προς ΠΑΣΟΚ και 0,9% προς ΣΥΡΙΖΑ. Ο ΣΥΡΙΖΑ έχει συσπείρωση 84,6% αλλά φεύγουν 3,2% προς ΠΑΣΟΚ, 2,7% προς Πλεύση Ελευθερίας και 1,7% προς το ΜέΡΑ25.  Η συσπείρωση του ΠΑΣΟΚ είναι στο 86,3% με το 4,6% να φεύγει προς τη ΝΔ, 2,9% προς την Πλεύση και 1,6% προς τον ΣΥΡΙΖΑ."
efsyn.gr,https://www.efsyn.gr/stiles/apopseis/392143_krisi-igemonias-toy-neofileleytherismoy-i-tasi-pagiosis-toy-koinonikoy,ΑΠΟΨΕΙΣ,Κρίση ηγεμονίας του νεοφιλελευθερισμού ή τάση παγίωσης του κοινωνικού συντηρητισμού;,2023-06-01 16:34, Δημήτρης Κατσορίδας ,"Έχουμε κρίση ηγεμονίας του νεοφιλελευθερισμού ή όχι; Αυτό είναι ένα από τα βασικά ερωτήματα που ταλανίζουν την Αριστερά, χρόνια τώρα, και ανάλογα με τις απαντήσεις που δίνονται, διατυπώνονται και τα ανάλογα πολιτικά σχέδια. Θεωρώ ότι με βάση το παραπάνω ερώτημα είναι που γίνεται η τόσο μεγάλη κουβέντα για το αν οι εκλογές της 21 Μάη 2023 έδειξαν συντηρητική στροφή ή όχι. Ο φόβος μου είναι πως στις εν λόγω εκλογές αυτό που διαφάνηκε δεν είναι αν είχαμε συντηρητική στροφή, αλλά μήπως αυτή αρχίζει να παγιώνεται. Διότι, άλλο στροφή και άλλο παγίωση. Και οι ενδείξεις συντηρητικοποίησης του εκλογικού σώματος δεν είναι τωρινές. Συντελούνται σε βάθος χρόνου. Η στροφή δεν έγινε τώρα. Ξεκίνησε από τη δεκαετία του 1990, με βασικά προτάγματα το «να περνάμε καλά» και «να πιάσουμε την καλή», και συνδυάστηκαν με όλα τα συμπαρομαρτούντα του νέου τρόπου ζωής που τότε άρχισε να προβάλλεται: Με τις πιστωτικές κάρτες, τα δάνεια, την άνθηση του life style και της ατομικής ευημερίας, την εθνική μαγκιά, το χρηματιστήριο, τη νυχτερινή διασκέδαση ως μέσο επίδειξης και στιλ, την εκγύμναση, τον ναρκισσισμό, τη σεξουαλική ηδονή, τα κέντρα ομορφιάς, τα τατουάζ, τα ροζ τηλέφωνα, τα διάφορα reality, την υπέρμετρη χρήση του διαδικτύου, την εικονικοποίηση που διαστρεβλώνει την πραγματικότητα, την καριέρα, την επίδοση, τη διαφήμιση και γενικά τον καταναλωτισμό. Όλα λοιπόν αυτά, και ανάλογα με το τι ταίριαζε στον καθένα και στην καθεμιά, έγιναν το ατομικό σήμα κατατεθέν, παράλληλα με την καλλιέργεια μιας αίσθησης του ανικανοποίητου. Εγκλωβίστηκε η κοινωνία σε μια πληθώρα πραγμάτων που πρέπει να καταναλωθούν, σύμφωνα με τις επιταγές και τις επιθυμίες του ατομικού «Εγώ». (για περισσότερα δες Δ. Κατσορίδας, «Ελαστική εργασία και ελαστική συνείδηση;», στο http://kommon.gr, 15-7-2016). Διαμορφώθηκε, έτσι, ένας κόσμος που στερείται ετερότητας. Το πρόβλημα με την κυριαρχία του «Εγώ» είναι ότι διεξάγει πόλεμο κατά του εαυτού του. Το ανθρώπινο υποκείμενο, θεωρώντας ότι υπάγεται μόνο στον εαυτό του, κάτι σαν επιχειρηματίας του εαυτού του, επί της ουσίας εκμεταλλεύεται τον εαυτό του, μεγιστοποιώντας την απόδοσή του. Μια κοινωνία της κόπωσης, όπως τη λέει ο Μπιουνγκ-Τσουλ Χαν, στο ομότιτλο βιβλίο του. Δεν είναι τυχαίο που οι ψυχικές ασθένειες, όπως η κατάθλιψη και το burn-out, εμφανίζουν όλες τα χαρακτηριστικά της αυτοεπιθετικότητας. Μέσω μιας ψευδούς αίσθησης «ατομικής ελευθερίας επιλογής», οι άνθρωποι έχουν γίνει ταυτόχρονα θύτες και θύματα του εαυτού τους, παραβλέποντας ότι αυτό είναι αποτέλεσμα της βίας του συστήματος. Δεν διακρίνουν ότι όλα αυτά είναι συνέπεια της καπιταλιστικής εκμετάλλευσης, που με τη σειρά τους συμβάλλουν στις ψυχικές ασθένειες. Και βέβαια, τα συνεπακόλουθα των προαναφερθέντων είναι η ατομικοποίηση, η αποϊδεολογικοποίηση και ο συντηρητισμός. Έχουμε αναρωτηθεί, άραγε, γιατί στις επιλογές ψήφου ήρθε τελευταίο το ζήτημα των παρακολουθήσεων; Μα, γιατί έχουμε συνηθίσει σαν κάτι το φυσιολογικό να μας παρακολουθούν-επιτηρούν. Μην ξεχνάμε ότι το 2001 εμφανίστηκε το big brother και ακολούθησαν μέχρι σήμερα διάφορα άλλα τέτοια show. Ο «Μεγάλος Αδελφός» έγινε μέρος της ζωής μας. Άρα, για χρόνια έχουμε συνηθίσει στην επιτήρηση, η οποία επικυρώθηκε με τα Μνημόνια και την πανδημία.   Όταν, λοιπόν, έχουν κυριαρχήσει όλα τα παραπάνω, ως νέος τρόπος ζωής, τότε πως μπορούμε να μιλήσουμε για κρίση της νεοφιλελεύθερης ηγεμονίας στο ιδεολογικό επίπεδο; Η επικράτηση αυτών των φαινομένων είναι ένας επιπρόσθετος λόγος για την ύπαρξη τόσων πολλών αντιφάσεων στα ζητήματα των αξιών. Σύμφωνα με έρευνα του Ινστιτούτου Eteron, για την νεολαία 17-34 ετών (βλ. Η Εφημερίδα των Συντακτών, 18-5-2023, σελ. 26-27), μεταξύ πολλών άλλων ενδιαφερόντων στοιχείων υπάρχει και κάτι που υποτιμάμε: Ο ατομικισμός εμφανίζει μια σχετική αξιακή υπεροχή (22%), ενώ σε συντριπτικό ποσοστό θεωρούν πως η ζωή μπορεί να βελτιωθεί κυρίως με προσωπική προσπάθεια (66%) και πολύ λιγότερο σε συλλογικές δράσεις και κοινωνικά κινήματα (33%). Είναι ποιοτικά στοιχεία, που δείχνουν μια υποβάθμιση των συλλογικών προσπαθειών και αξιών, σε αντίθεση με ότι ίσχυε σε παλαιότερες γενιές. Παρ’ όλα αυτά, υπάρχει μια τάση «Πολιτιστικού Προοδευτισμού», όπως λέει η ίδια έρευνα, που εκτείνεται στην συμπάθεια σε απόψεις υπέρ του δημοκρατικού σοσιαλισμού (15%), της σοσιαλδημοκρατίας (12,4%) και λιγότερο του κομμουνισμού (5%) και της αναρχίας (3,4%). Εντούτοις, παρότι αθροιστικά αυτά τα ποσοστά, δείχνουν μια γενικότερη τάση προοδευτισμού (36%) και άρα μια αριστερόστροφη τάση, δεν έχουν καταφέρει ακόμη να ανακόψουν την νεοφιλελεύθερη ηγεμονία. Ας αναφέρουμε κι άλλο παράδειγμα, που συνδυάζεται με τα αμέσως προηγούμενα. Ενώ στην κοινωνική συνείδηση των πολιτών ο «Καπιταλισμός» ως έννοια είναι ελάχιστα δημοφιλής και αντιπροσωπεύει κάτι κακό, εντούτοις έχει αποσυνδεθεί πλήρως από τον «ιδιωτικό τομέα», την «οικονομία της αγοράς» και άρα τον ανταγωνισμό, τα οποία θεωρούνται ως κάτι καλό. Από την άλλη μεριά, υψηλά ποσοστά δημοφιλίας συγκεντρώνει το κοινωνικό κράτος (80%), όπως επίσης στα υπέρ καταγράφεται και η μεγαλύτερη παρέμβαση του κράτους στην οικονομία (67%). Δηλαδή, παρατηρούμε αρκετές αντιφάσεις και μπερδέματα. Επιπρόσθετα, αυτό φαίνεται και από τις έννοιες της «Αριστεράς» και του «σοσιαλισμού», οι οποίες είναι αποσυνδεδεμένες από την αλλαγή των σχέσεων παραγωγής, έχοντας αποκτήσει ένα άλλο ασαφές πρόσημο (π.χ. της κεντροαριστεράς, του δημοκρατικού σοσιαλισμού, της σοσιαλδημοκρατίας, της οικολογίας, κ.λπ.). Πολλές από αυτές τις τάσεις, τις είχε επισημάνει ο Γ. Μαυρής, από το 2017. Άρα, μπορούμε να δούμε συγκρίσιμα στοιχεία με το σήμερα. Βέβαια, αυτή η σημαντική ιδεολογική μεταβολή δεν είναι άσχετη και από το γεγονός ότι ενώ πήγε να ανακοπεί μεταξύ 2012-15, με την κρίση πολιτικής εκπροσώπησης του συστήματος, εντούτοις η δεξιά μετατόπιση του ΣΥΡΙΖΑ με την ανατροπή του Δημοψηφίσματος του Ιουλίου 2015 και την υπογραφή του 3ου Μνημονίου, επανέφερε αυτές τις τάσεις στο προσκήνιο, αφού έμειναν οι κυριαρχούμενοι χωρίς πολιτική εκπροσώπηση. Οι ιδεολογικές επιπτώσεις της συνθηκολόγησης του ΣΥΡΙΖΑ και της αποδοχής της νεοφιλελεύθερης ιδεολογίας και πολιτικής (ΤΙΝΑ) υπήρξαν πολύ σημαντικές και μακροπρόθεσμες. Διότι, η διάψευση των ελπίδων διόγκωσε την κοινωνική απογοήτευση, ενίσχυσε αυτό που προϋπήρχε, και προκάλεσε την στροφή στην ιδιώτευση και τον κοινωνικό συντηρητισμό. Μπορούν, οι προαναφερθείσες έννοιες περί σοσιαλισμού, έστω και με αυτό το νεφελώδη τρόπο, να αξιοποιηθούν θετικά υπέρ της Αριστεράς σε μια ριζοσπαστική κατεύθυνση; Και βέβαια! Όμως, προς ώρας κάτι τέτοιο δεν διαφαίνεται. Δεύτερο ερώτημα: Υπάρχει αντίρροπη τάση από τον συντηρητισμό; Και βέβαια υπάρχει! Εξάλλου, αυτό φαίνεται και στα αριθμητικά, αλλά και σε κάποια αξιακά στοιχεία. Όμως, η εν λόγω αντίρροπη τάση (ακόμη κι αν υπάρξει ποσοστιαία άνοδος της Αριστεράς στις εκλογές της 25 Ιούνη), δεν είναι συγκροτημένη, είναι μπερδεμένη ως προς τις έννοιες και δεν ηγεμονεύει ιδεολογικά. Γι’ αυτό είναι αναγκαίο να ξεχωρίζουμε το ιδεολογικό πεδίο από το επίπεδο της εκλογικής επιρροής των κομμάτων της Αριστεράς. Εν κατακλείδι, η σχετική υπεροχή των «αξιών» του ατομικισμού και η διαδικασία συντηρητικοποίησης έχουν βαθιές ρίζες και έρχονται από μακριά στον χρόνο. Σε συνδυασμό με την αποδιάρθρωση της εργατικής τάξης και την υποχώρηση της Αριστεράς και των ιδεών της, ενέχουν όλ’ αυτά τον κίνδυνο να παγιωθεί η τάση προς τον συντηρητισμό. Και λέω τάση, επειδή κάτι τέτοιο, υπό προϋποθέσεις, μπορεί να ανακοπεί. Για την ώρα η μόνη αμυντική γραμμή για την ανασυγκρότηση είναι το Ενιαίο Μέτωπο. Και προς αυτή την κατεύθυνση επιχειρεί να στρέψει τη συζήτηση το άρθρο, που δημοσιεύσαμε (μαζί με τον Γ. Κολλιά), με τίτλο: «Να βαδίζουμε πλάϊ-πλάϊ και να χτυπάμε μαζί»! (https://www.efsyn.gr/stiles/apopseis/391107_na-badizoyme-plai-plai-kai-na-htypame-mazi) Θεωρώ ότι χρειάζεται να πούμε τα πράγματα με το όνομά τους, και να παραδεχτούμε την ήττα, διότι μόνο έτσι υπάρχει δυνατότητα ανασυγκρότησης.  "
efsyn.gr,https://www.efsyn.gr/stiles/hronografima/392109_ti-tha-psifize-i-mplans-ntimpoya,ΧΡΟΝΟΓΡΑΦΗΜΑ,Τι θα ψήφιζε η Μπλανς Ντιμπουά;,2023-06-01 16:00, Πέτρος Μανταίος ,"Αντιγραφή από ημερολόγιο: «Τρίτη, 30 Μαΐου 2023, 9:27 π.μ. Μάζευα “πτώματα” απογοητευμένων ΣΥΡΙΖΑίων στην επιστροφή από τον Υμηττό! Και ποια λογικά επιχειρήματα να επικαλεστείς; Θλίψη και λογική είναι έννοιες ασύμβατες· με τίποτα δεν συμβιβάζονται. Η συναισθηματική λογική είναι απείρως ισχυρότερη της κοινής, της απλής λογικής· που δεν είναι και τόσο κοινή και απλή, εδώ που τα λέμε. Ο Εντμουντ Χούσερλ, εμβληματικός φιλόσοφος, Γερμανός, παραμονές του Δεύτερου Παγκόσμιου Πολέμου, διεκτραγωδώντας τα τότε χάλια της Ευρώπης, που βάδιζε θεότυφλη προς τον πιο καταστροφικό πόλεμο της Ιστορίας, παρατηρούσε ότι: “Λείπει από τους Ευρωπαίους ηγέτες η γενναιότητα της λογικής”. Τώρα, φοβούμαι ότι λείπουν και οι ηγέτες! »Αλλωστε κι εγώ αναρωτιέμαι, μετά τις εκλογές, ποιος μπορεί να είναι ο ρόλος μιας Αριστεράς σήμερα, στην Ελλάδα, στην Ευρώπη και στον κόσμο, από την επανεμφάνιση του Τραμπ στις ΗΠΑ με το “δεσποτάτο” του, μέχρι τον θρίαμβο του Ερντογάν στην Τουρκία με το “σουλτανάτο” του και την αριστερή “estancado” (στασιμότητα) στην Ισπανία. »Και τι μπορεί να περιλαμβάνει, άραγε, μια “αριστερή πρόταση”, ώστε να αντιμετωπίσει τη σημερινή εντυπωσιακή, θυελλώδη στροφή και επιστροφή στις πιο ακραίες μορφές συντήρησης, που είναι ένα συνονθύλευμα, ένα χαρμάνι, ένας αχταρμάς από εθνικιστικές, ρατσιστικές, ανδροκρατικές απόψεις μιας άξεστης “ανωτερότητας” του “εμείς και οι όμοιοι υπεράνω όλων των άλλων ανόμοιων”. Σ’ αυτή τη σιγουριά του τίποτα απέναντι στην αβεβαιότητα του αόριστου. Σ’ αυτή την επιστροφή στο πατρικό σπίτι και στο παιδικό δωμάτιο με τις ξεθωριασμένες φωτογραφίες και τα σκονισμένα παιχνίδια, μετά από μία περιπλάνηση στην πόλη και τον κόσμο με σχέδια και προσδοκίες που δεν δικαίωσαν προθέσεις και επιθυμίες. »Αυτές τις μέρες, έχω συνεχώς στο μυαλό το “Λεωφορείον ο Πόθος” του Τενεσί Ουίλιαμς και την επιστροφή στο σπίτι της συντετριμμένης από άγονη περιπέτεια Μπλανς Ντιμπουά. Τι θα ψήφιζε άραγε η Μπλανς Ντιμπουά σήμερα;»…"
efsyn.gr,https://www.efsyn.gr/stiles/apopseis/392111_i-ideologiki-igemonia-tis-dexias,ΑΠΟΨΕΙΣ,Η ιδεολογική ηγεμονία της Δεξιάς,2023-06-01 16:00, Πολυμέρης Βόγλης* ,"Μετά τα αποτελέσματα των εκλογών, η συζήτηση επικεντρώθηκε, σχεδόν αποκλειστικά, στα αίτια της καθίζησης της δύναμης του ΣΥΡΙΖΑ. Ωστόσο, τα λάθη και οι αδυναμίες του ΣΥΡΙΖΑ, ιδιαίτερα κατά την προεκλογική περίοδο, δεν επαρκούν για να εξηγήσουν την ευρεία νίκη της Ν.Δ. ύστερα από τέσσερα χρόνια διακυβέρνησης. Η απάντηση στο ερώτημα «γιατί έχασε ο ΣΥΡΙΖΑ» δεν εξηγεί απαραίτητα «γιατί νίκησε η Ν.Δ.». Για να απαντήσουμε στο δεύτερο ερώτημα, θα πρέπει να αντιληφθούμε τις σοβαρές αλλαγές που συντελούνται στην ελληνική κοινωνία εδώ και αρκετά χρόνια: την ιδεολογική ηγεμονία της Δεξιάς και τη συνακόλουθη συντηρητικοποίηση της κοινωνίας. Υπήρξε μια εποχή, κάπως μακρινή πια, την οποία χαρακτήριζε η ιδεολογική ηγεμονία της Αριστεράς. Από τη Μεταπολίτευση μέχρι και τα τέλη της δεκαετίας του 1980, η Αριστερά ήταν ιδεολογικά ηγεμονική δύναμη, με την έννοια ότι ήταν ο χώρος παραγωγής νέων ιδεών και πολιτικών προτάσεων στην ελληνική κοινωνία. Η ιδεολογική ηγεμονία της Αριστεράς είχε μια ιδιαιτερότητα: δεν ταυτίστηκε με την πολιτική κυριαρχία. Το ΠΑΣΟΚ άντλησε ιδέες, συνθήματα και πρόσωπα από την Αριστερά, αλλά στη συνέχεια τα μετάλλαξε, ώστε να τα ενσωματώσει στο δικό του ιδεολογικό και πολιτικό πλαίσιο, που ήταν διακριτό από αυτό της Αριστεράς. Σε κάθε περίπτωση, εκείνη η εποχή της ιδεολογικής ηγεμονίας της Αριστεράς συνδέθηκε με τη ριζοσπαστικοποίηση ευρύτερων στρωμάτων, τις τολμηρές αλλαγές στους θεσμούς, τον εκδημοκρατισμό και την κατοχύρωση ελευθεριών και δικαιωμάτων. Η ιδεολογική ηγεμονία της Αριστεράς άρχισε να φθίνει στη δεκαετία του 1990, υπό το βάρος δύο εξελίξεων. Από τη μια πλευρά, την άνοδο του εθνικισμού λόγω του λεγόμενου Μακεδονικού και την άνοδο της ξενοφοβίας λόγω της άφιξης των Αλβανών μεταναστών στην Ελλάδα, φαινόμενα που σε βάθος χρόνου δημιούργησαν ένα νέο ιδεολογικό τοπίο και συνέτειναν την άνοδο της Ακρας Δεξιάς. Από την άλλη πλευρά, την κατάρρευση των κομμουνιστικών καθεστώτων και την επικράτηση του νεοφιλελευθερισμού ως νέας ορθοδοξίας. Η συζήτηση πλέον αφορούσε την υπέρβαση της διάκρισης μεταξύ Αριστεράς και Δεξιάς, στην κατεύθυνση της αναζήτησης του Κέντρου, και το ζητούμενο ήταν η τεχνοκρατική και χρηστή διαχείριση. Στην αυγή της νέας χιλιετίας, η ιδεολογική ηγεμονία της Αριστεράς είχε εκπνεύσει. Η Αριστερά έδινε πλέον μάχες οπισθοφυλακής, υπερασπιζόμενη δικαιώματα και κατακτήσεις της Μεταπολίτευσης. Μετά το 2009, η χρεοκοπία προκάλεσε μια πρωτοφανή πολιτική ρευστότητα και κοινωνική έκρηξη, οι οποίες επέτρεψαν στην Αριστερά να πρωταγωνιστήσει στις καταιγιστικές πολιτικές εξελίξεις. Ωστόσο, όλα αυτά δεν συνεπάγονταν και την ιδεολογική ηγεμονία της Αριστεράς. Η «στιγμή» του 2015 αλλά και η διακυβέρνηση στη συνέχεια κατέδειξαν όχι την ηγεμονία αλλά τα όρια της Αριστεράς. Ας μην ξεχνάμε ότι ο ΣΥΡΙΖΑ συγκυβέρνησε με ένα κόμμα από τον χώρο της Δεξιάς, ότι υποχρεώθηκε να εφαρμόσει μια μνημονιακή πολιτική, ότι σε πολλούς τομείς, όπως η παιδεία, που θα μπορούσε να ακολουθήσει μια πολιτική με προοδευτικό πρόσημο, τελικά αποδείχθηκε άτολμος. Επιπλέον, η Αριστερά συσπείρωσε απέναντί της όλο τον κόσμο των επιχειρηματικών ελίτ - ιδιοκτητών μέσων ενημέρωσης και το αντι-ΣΥΡΙΖΑ μέτωπο που διαμορφώθηκε εδραίωσε την ιδεολογική ηγεμονία της Δεξιάς. Η ιδεολογική ηγεμονία της Δεξιάς έγκειται στο γεγονός ότι έχει κατορθώσει να επιβάλει την ατζέντα της, δηλαδή να διαμορφώνει τα θέματα και το πλαίσιο της δημόσιας συζήτησης με τέτοιο τρόπο, ώστε να προβάλλει τις θέσεις και την πολιτική της ως «κοινή λογική» (π.χ. η βελτίωση της τριτοβάθμιας εκπαίδευσης δεν θα έλθει μέσα από την ενίσχυση των δημόσιων πανεπιστημίων αλλά με την ίδρυση ιδιωτικών). Και όπως η ιδεολογική ηγεμονία της Αριστεράς στο παρελθόν τροφοδότησε τον ριζοσπαστισμό, με παρόμοιο τρόπο η ιδεολογική ηγεμονία της Δεξιάς καλλιεργεί τον συντηρητισμό και τον ατομικισμό σήμερα. Βέβαια, η στροφή της ελληνικής κοινωνίας στο τρίπτυχο πατρίς - θρησκεία - οικογένεια οφείλεται και σε άλλους παράγοντες, όπως για παράδειγμα η αύξηση της επιρροής της Εκκλησίας στον δημόσιο βίο, ενώ η άνοδος του ατομικισμού σχετίζεται με τον φόβο και την ανασφάλεια που έχουν ενσταλάξει στην ελληνική κοινωνία οι αλλεπάλληλες, διαδοχικές κρίσεις από το 2009 και μετά. Ωστόσο, αυτό που ενδιαφέρει είναι η δυναμική της αλληλοτροφοδότησης: η ιδεολογική ηγεμονία της Δεξιάς τροφοδοτεί τα συντηρητικά αντανακλαστικά και η συντηρητικοποίηση της κοινωνίας εδραιώνει την κυριαρχία της Ν.Δ. Η ευρεία νίκη της Ν.Δ. και η απήχηση της Ακρας Δεξιάς, στις ποικίλες εκδοχές της, δεν σημαίνουν ότι θα πρέπει να «καταδικάσουμε» την ελληνική κοινωνία για τις επιλογές της αλλά να αναμετρηθούμε με την πραγματικότητα. Η ζοφερή προοπτική της κυριαρχίας της Ν.Δ. και της ορμπανοποίησης της χώρας μετατρέπει ξανά το πεδίο των ιδεών σε διακύβευμα. Με ποιον τρόπο η υπεράσπιση της δημοκρατίας, των λαϊκών τάξεων, των δημόσιων αγαθών μπορεί να γίνει υπόθεση των πολλών; Η απάντηση σε αυτό το ερώτημα είναι το ζητούμενο όχι της επόμενης μέρας αλλά των επόμενων χρόνων. *Καθηγητής, Πανεπιστήμιο Θεσσαλίας"
efsyn.gr,https://www.efsyn.gr/stiles/apopseis/392114_mia-zoi-poy-na-axizei-na-ti-zeis,ΑΠΟΨΕΙΣ,Μια ζωή που να αξίζει να τη ζεις,2023-06-01 16:00, Σοφία Βιδάλη* ,"Με κάποια απόσταση πλέον μπορεί συνοπτικά να δούμε κάποια ζητήματα που χαρακτήρισαν τις πρόσφατες εκλογές συνολικότερα. Οι εκλογές έγιναν συζητώντας για άλλα ζητήματα από αυτά που απασχόλησαν και απασχολούν την ελληνική κοινωνία τα τέσσερα τελευταία χρόνια: τα θέματα που απασχόλησαν τα χρόνια αυτά εξαφανίστηκαν στη διάρκεια της προεκλογικής περιόδου. Επίσης δεν έγινε καμία κουβέντα για το πρόγραμμα των κομμάτων και όπου έγινε, εγκλωβίστηκε σε οικονομικές παραμέτρους που απομάκρυναν θεμελιώδη ζητήματα από την προσοχή του εκλογικού σώματος. Αντίθετα, η συζήτηση για τις κυβερνητικές μετεκλογικές συμμαχίες «τα πήρε όλα». Ετσι επιτεύχθηκε ένας «ευχάριστος» συστηματικός αποπροσανατολισμός του εκλογικού σώματος -τον οποίο ο ΣΥΡΙΖΑ δεν κατανόησε- στο πλαίσιο του οποίου απομακρύνθηκε η προσοχή των ανθρώπων από τα προβλήματα και επικεντρώθηκε στα «ευχάριστα»: σταθερότητα, κυβερνησιμότητα και προοπτική, τα οποία ωστόσο δεν εξηγήθηκαν, ούτε και ζητήθηκε να εξηγηθούν. Ετσι π.χ. αυτό που λέγεται, ότι η Ν.Δ. υποσχόταν μια προοπτική, είναι ενδεχομένως σωστό· όμως αυτή η θέση δεν μας λέει τι «έκρυβε» η συγκεκριμένη υπόσχεση, τι δηλαδή δεν λεγόταν: π.χ. η σταθερότητα σημαίνει την ίδια κυβερνητική πολιτική της καταστολής, του εργασιακού μεσαίωνα, της καταστροφής του περιβάλλοντος, της ιδιωτικοποίησης της εκπαίδευσης, των μαζικών παρακολουθήσεων κ.λπ.; Κυβερνησιμότητα σημαίνει ανάπτυξη του ίδιου επιτελικού κράτος που αποδείχθηκε ότι οδηγεί με μαθηματική ακρίβεια στο απολυταρχικό κράτος; Η βελτίωση των εισοδημάτων και αποδοχών ορισμένων κατηγοριών επαγγελματιών σημαίνει ότι δεν είναι το ασφαλιστικό σύστημα εκτός κινδύνου, ότι αντιμετωπίστηκε η φοροδιαφυγή και εξαφανίστηκε η αλλοίωση του ελεύθερου ανταγωνισμού μέσω απευθείας αναθέσεων; Η διανομή αγαθών και η πρόσβαση σε υπηρεσίες με το δελτίο (τα περίφημα pass) είναι κοινωνική πολιτική; Ακόμα και ο όρος «pass» δείχνει τόσο την αυταρχική αντίληψη για τα κοινωνικά προβλήματα και την κουλτούρα ελέγχου, όσο αλλά και την ωραιοποίηση του μέτρου, ωραιοποίηση που συγκαλύπτει το γεγονός ότι δεν περιλαμβάνεται στα σχέδια της Δεξιάς μια οργανική κοινωνική πολιτική και αναδιανομή πλούτου υπέρ των πλέον αδυνάτων. Εκτός αυτών, ειδικά για τον ΣΥΡΙΖΑ-Π.Σ. συνολικά προκύπτει ότι το αποτέλεσμα συνδέεται και με τη χρόνια αδυναμία του να διαμορφώσει έναν επικοινωνιακό λόγο ο οποίος να αποκαλύπτει πτυχές των δημόσιων ζητημάτων που η Ν.Δ. «κρύβει». Ο ΣΥΡΙΖΑ απεμπόλησε ένα βασικό εργαλείο της Αριστεράς, δηλαδή αυτό του να αποδομεί τους μύθους, τα στερεότυπα, τα ψεύδη με επιχειρήματα και όχι με καταγγελίες, εξηγώντας και «δείχνοντας» ταυτόχρονα έναν τρόπο για να κατανοούμε τον κόσμο και τα προβλήματά μας, έναν τρόπο που καθιστά τα ιδιωτικά προβλήματα δημόσιες υποθέσεις: «διδάσκοντας», δηλαδή, την πολιτική διάσταση των προβλημάτων και όχι τη ναρκισσιστική-ατομοκεντρική αντίληψη που καλλιεργεί ο νεοφιλελευθερισμός. Και αυτό «διδάσκεται» πρόσωπο με πρόσωπο, με ζωντανούς ουσιαστικούς λαϊκούς διαλόγους κατά τη γνώμη μου. Πολύ συγκεκριμένα πράγματα μπορούν να γίνουν πλέον: η διάδοση του προγράμματος του ΣΥΡΙΖΑ· η απομάκρυνση από την κουλτούρα αλλά και τη γλώσσα της θεώρησης της πολιτικής ως ένα ζήτημα εμπορικής συναλλαγής, που περιλαμβάνει φρεσκάδα, ελκυστικότητα και στερεότυπα καταλληλότητας· η πορεία προς τον λαό στελεχών του κόμματος (νέων και παλιών) με πιο κλασικές μεθόδους, πρόσωπο με πρόσωπο, με άξονα το πρόγραμμα του ΣΥΡΙΖΑ, αλλά και την αποδόμηση των μύθων που καλλιεργεί η κυρίαρχη αντίληψη. Ετσι θα ξαναβρεθούν και οι άνθρωποι μεταξύ τους και αυτό είναι μείζον ζήτημα. Χρειάζεται, τέλος, να πειστεί το εκλογικό σώμα, έστω και τώρα, ότι η αντίσταση και η αλλαγή των πραγμάτων είναι μέρος της ευημερίας των λαών και όχι της όποιας καταστροφής, αλλά ότι είναι και βασικός όρος για μια ζωή που να αξίζει να τη ζει κάποιος. Και επ’ αυτού είμαστε ο καθένας προσωπικά και όλοι μαζί συνυπεύθυνοι.  *Καθηγήτρια, Πάντειο Πανεπιστήμιο"
efsyn.gr,https://www.efsyn.gr/stiles/triti-matia/392124_se-aytoys-poy-den-akoyne,ΤΡΙΤΗ ΜΑΤΙΑ,Σε αυτούς που δεν ακούνε,2023-06-01 16:00, Αδάμ Αδαμόπουλος* ,"Μετά τις πρόσφατες εκλογές, επιχειρήθηκε από διάφορα διεθνή ΜΜΕ μια αποτίμηση του αποτελέσματος. Δημοσιεύθηκαν πολλά σχετικά άρθρα με τη στρατηγική που επέλεξε το κόμμα το οποίο πρώτευσε έναντι των αντιπάλων του. Σταχυολογώντας διάφορα σημεία από τα άρθρα αυτά, μπορούμε να αναφερθούμε στα παρακάτω. Πρώτον, ότι ο νικητής επί σειρά ετών απολάμβανε μια πρωτόγνωρη κυριαρχία στα ΜΜΕ, κρατικά και ιδιωτικά. Δεν ήταν λίγες οι φορές που η πλειονότητα των ΜΜΕ δεν ασκούσε δημοσιογραφία, αλλά λειτουργούσε ως ενδιάμεσος φορέας μετάδοσης αφιλτράριστης κυβερνητικής προπαγάνδας. Σε πάμπολλες περιπτώσεις, διαπιστώθηκε ότι η προβολή και ο σχολιασμός του κυβερνητικού έργου υλοποιούνταν με μια ανησυχητική –το λιγότερο– ομοφωνία στα περισσότερα ΜΜΕ. Αντίστοιχη μεταχείριση εμφανιζόταν και στην αντιπαραβολή των κυβερνητικών απαντήσεων στις αιτιάσεις και τις απόπειρες ελέγχου της εξουσίας από την αντιπολίτευση. Δεν έλειψαν ασφαλώς περιπτώσεις εμφάνισης κειμένων, υποτίθεται δημοσιογραφικών, τα οποία όμως έφεραν συγκεκριμένα διακριτικά ή ανέφεραν συγκεκριμένα στοιχεία που πρόδιδαν ότι τα κείμενα αυτά προέρχονταν από κοινή πηγή, η οποία εντοπιζόταν εντός του κυβερνητικού περίβολου. Δεύτερον, η παρουσίαση μιας «μαγικής» όσο και παραπλανητικής εικόνας στον χώρο της οικονομίας. Και στον τομέα αυτόν, επίσης με την αμέριστη υποστήριξη των περισσότερων ΜΜΕ, καλλιεργήθηκε η εντύπωση ότι η οικονομία εμφανίζει μια εντυπωσιακή ανάκαμψη. Η ανάκαμψη αυτή παρουσιάζεται ως αποτέλεσμα αφενός μεν ενός επιτυχούς στρατηγικού σχεδιασμού, αφετέρου δε της προσέλκυσης επενδύσεων από σοβαρούς -υποτίθεται- επενδυτές, οι οποίοι, ούτε λίγο ούτε πολύ, ανακάλυψαν στη χώρα έναν νέο επενδυτικό «παράδεισο». Σε αυτή την εικόνα, ασφαλώς, δεν χωρούν συνθήκες, όπως οι συνεχείς αυξήσεις τιμών σε δυσθεώρητα ύψη ακόμα και στα βασικά είδη διαβίωσης, η συνακόλουθη σταθερά μειούμενη αγοραστική δυνατότητα μεγάλων στρωμάτων του πληθυσμού, η καθήλωση των μισθών, η αύξηση της εργασιακής επισφάλειας, η χαλάρωση των ελέγχων των συνθηκών εργασίας με αποτέλεσμα την κατακόρυφη αύξηση των εργατικών ατυχημάτων. Τρίτον, η επιτυχημένη, όπως τουλάχιστον αποδεικνύεται, προσπάθεια δημιουργίας μιας εικόνας της κυβέρνησης ως στοχοπροσηλωμένης στην κοινωνική σταθερότητα, με την οικοδόμηση ενός αποτελεσματικού κρατικού μηχανισμού. Υπό τη συνετή και υπεύθυνη καθοδήγηση από την πολιτική ηγεσία, ο μηχανισμός αυτός είναι σε θέση να αποσοβεί τις δυσάρεστες επιπτώσεις ασύμμετρων κρίσεων, διαφόρων τύπων, όπως διπλωματικές, οικονομικές, περιβαλλοντικές, υγειονομικές, ανθρωπιστικές. Ακόμα και η έκδηλη λαϊκή δυσαρέσκεια για το τραγικό γεγονός του περασμένου Φεβρουαρίου δεν κατάφερε να ανακόψει την ανοδική πορεία του κυβερνώντος κόμματος. Το συμβάν αυτό αφορά τους άνω των 45.000 νεκρών του σεισμού που σημειώθηκε στην Αν. Τουρκία. Γιατί για την Τουρκία αναφέρονται όλα τα παραπάνω. Κάθε ομοιότητα με όσα συμβαίνουν σε γειτονική της χώρα είναι, ασφαλώς, εντελώς συμπτωματική. * (Ph.D)2, αναπληρωτής καθηγητής Ιατρικής Φυσικής – Υπολογιστικής Ιατρικής του Δημοκρίτειου Πανεπιστήμιου Θράκης"
efsyn.gr,https://www.efsyn.gr/politiki/antipoliteysi/392131_dilimma-tis-kalpis-shedio-stirixis-ergazomenon-i-asydosia,ΑΝΤΙΠΟΛΙΤΕΥΣΗ,«Το δίλημμα της κάλπης: Σχέδιο στήριξης εργαζομένων ή ασυδοσία»,2023-06-01 15:28, efsyn.gr ,"Τη διατήρηση του δημόσιου χαρακτήρα του νερού με κυβέρνηση ΣΥΡΙΖΑ επανέλαβε σήμερα ο Αλέξης Τσίπρας από το Κερατσίνι και την επίσκεψή του στις εγκαταστάσεις της ΕΥΔΑΠ. Ο πρόεδρος του ΣΥΡΙΖΑ έκανε λόγο για ένα «κρίσιμο θέμα που αφορά τις ζωές όχι μόνο των εργαζομένων εδώ αλλά όλων των ανθρώπων», μιλώντας για «διαφορές πολιτικής και όχι επικοινωνίας, πολιτικής και ουσίας». Χαρακτήρισε ακόμη πιο κρίσιμες τις δεύτερες κάλπες υπογραμμίζοντας ότι δεν κρίνονται κόμματα και πρόσωπα, αλλά «κρίνονται οι ζωές μας. Ποιο κόμμα θα κυβερνήσει έχει να κάνει με ποιο πρόγραμμα και ποιο σχέδιο θα κυβερνήσει». Περιέγραψε μια από τις βασικές διαφορές στα προγράμματα του ΣΥΡΙΖΑ και της Νέας Δημοκρατίας λέγοντας ότι «εμείς πιστεύουμε ότι υπάρχουν κάποια αγαθά που πρέπει να είναι υπό δημόσιο έλεγχο, δεν πουλιούνται και δεν αγοράζονται όλα σε αυτή τη ζωή. Αντίθετα, άποψη του πολιτικού μας αντιπάλου του κυρίου Μητσοτάκη είναι ότι ακόμα και το νερό μπορεί να είναι αντικείμενο εμπορικής εκμετάλλευσης, μπορεί να πουλιέται και να αγοράζετε στη λογική του κέρδους». Στο πλαίσιο αυτό ο κ. Τσίπρας υπενθύμισε ότι μετά την τραγωδία των Τεμπών ο κ. Μητσοτάκης έφερε στη Βουλή προς ψήφιση τη δημιουργία Ρυθμιστικής Αρχής για το νερό «που ήταν το πρώτο βήμα για την ιδιωτικοποίηση του νερού». Παραθέτοντας τι έχει γίνει σε διεθνές επίπεδο, ο πρόεδρος του ΣΥΡΙΖΑ-ΠΣ τόνισε πως «έχει γίνει σε πολλές χώρες από νεοφιλελεύθερες κυβερνήσεις και απέτυχε παντού», καθώς όπως είπε «δημιουργήθηκαν κοινωνικά ζητήματα όχι μόνο γιατί είναι κρίσιμο. το νερό να είναι προσβάσιμο από όλους γιατί είναι στοιχείο ζωής, αλλά κυρίως γιατί είναι κρίσιμο το ζήτημα της δημόσιας υγείας, η ποιότητα του νερού αφορά τη ζωή μας. Ο κάθε ιδιώτης έχει στόχο να έχει κέρδος και για να το καταφέρει θα κάνει εκπτώσεις και στη συντήρηση και στις εργασιακές σχέσεις και στο προσωπικό και στα standards του προϊόντος ακριβώς για να αυξήσει τη δυνατότητα του κέρδους». Θύμισε μάλιστα πως ο κ. Μητσοτάκης αρνήθηκε την τροπολογία του ΣΥΡΙΖΑ «να υπάρξει άμεσα εφαρμογή της απόφασης του Συμβουλίου της Επικρατείας προκειμένου να επιστρέψει η ΕΥΔΑΠ και η ΕΥΑΘ από το Υπερταμείο εκεί που έπρεπε να ανήκουν, στο Δημόσιο, δηλαδή στο Υπουργείο Οικονομικών, για να μπορεί να έχει τη δυνατότητα να καθορίζει τις πολιτικές της ΕΥΔΑΠ και της ΕΥΑΘ η εκάστοτε κυβέρνηση και όχι μόνο τεχνοκράτες», λέγοντας ότι θα το κάνει κάποια στιγμή μετά τις εκλογές.«Είναι κρίσιμο ο κόσμος να γνωρίζει εάν το νερό θα παραμείνει ως δημόσιο αγαθό ή εάν θα προχωρήσει η ιδιωτικοποίησή του» σημείωσε και τόνισε πως στόχος του ΣΥΡΙΖΑ-ΠΣ είναι «η κατάργηση της ρυθμιστικής αρχής για το νερό, καθώς δεν έχει νόημα να υπάρχει η ρυθμιστική αρχή για νερό και απόβλητα, εφόσον είναι σε δημόσιο έλεγχο». Παράλληλα, κατήγγειλε πως παρά το γεγονός ότι υπάρχουν υπερσύγχρονες υποδομές για τη συντήρηση των δικτύων της ΕΥΔΑΠ, «το δίκτυο δεν συντηρείται γιατί δεν υπάρχει προσωπικό και εδώ και τέσσερα χρόνια δεν έχει γίνει καμία πρόσληψη και καμία ουσιαστική ενίσχυση της επιχείρησης, διότι το σχέδιο είναι είτε ιδιωτικοποίηση είτε η δυνατότητα να έρθουν οι ιδιώτες που θα πάρουν κομμάτι τής συντήρησης για να έχουν κέρδη». Αναφερόμενος στις επικείμενες εκλογές, ο κ. Τσίπρας υπογράμμισε πως το θέμα των εργασιακών σχέσεων αποτελεί ένα από τα μεγάλα διακυβεύματα των εκλογών και τόνισε πως παρά τις δεδομένες δυσκολίες από το αποτέλεσμα της πρώτης κάλπης, «δύο είναι τα κόμματα που έχουν σχέδια διακυβέρνησης. Αυτό της ΝΔ και το εναλλακτικό σχέδιο του ΣΥΡΙΖΑ-ΠΣ που θεωρεί πως απαραίτητη προϋπόθεση για να υπάρχει ανάπτυξη είναι να υπάρχει προοπτική στους ανθρώπους της εργασίας. Εμείς δεν πιστεύουμε ότι μπορεί να υπάρχει προκοπή σε αυτό τον τόπο, όταν οι άνθρωποι της εργασίας είναι μέσα στην ανασφάλεια. Δεν υπάρχει μεγαλύτερη ανασφάλεια από τη σταθερότητα της εργασιακής ανασφάλειας». Για αυτό τον λόγο και ξεδιπλώνοντας το πρόγραμμα του ΣΥΡΙΖΑ για τα εργασιακά, ο κ. Τσίπρας τόνισε πως «θέλουμε να επαναφέρουμε τις συλλογικές σύμβασης εργασίας, τον αιτιολογημένο λόγο απόλυσης, το Σώμα Επιθεώρησης Εργασίας ώστε να αισθάνεται ο εργαζόμενος ότι έχει την Πολιτεία ως αποκούμπι για να εφαρμόζεται η εργασιακή νομιμότητα και κανονικότητα, για να υπάρχουν όρια ασφαλείας στην εργασία και να μην βιώνουμε ατυχήματα εργατικά σε καθημερινή βάση». Αναφερόμενος μάλιστα στο προχθεσινό εργατικό δυστύχημα στο Πέραμα, τόνισε πως «αυτό που είδαμε στο Πέραμα δεν ήταν ένα μεμονωμένο περιστατικό. 57 εργαζόμενοι έχουν χάσει τη ζωή τους σε εργατικά ατυχήματα τον τελευταίο χρόνο και αυτό έχει να κάνει σε πολύ μεγάλο βαθμό με την απόφαση που πήρε η κυβέρνηση της Νέας Δημοκρατίας να καταργήσει το Σώμα Εεπιθεώρησης Εργασίες που κάνει τους ελέγχους αν τηρούνται οι κανόνες». Και κατέληξε πως το κρίσιμο δίλημμα στις εκλογές είναι «αν θα έχουμε την επόμενη μέρα σχέδιο για στήριξη εργαζομένων ή θα προχωρήσουμε στην περαιτέρω ασυδοσία στη ζούγκλα στο χώρο της εργασίας», ενώ υπογράμμισε την ανάγκη ενίσχυσης των εργαζομένων και μετατροπής των συμβάσεων εργασίας που είναι ορισμένου χρόνου αλλά κρύβουν εξαρτημένη εργασία, σε συμβάσεις αορίστου χρόνου». Κλείνοντας, ο Αλ. Τσίπρας αναφέρθηκε στο «κρίσιμο διακύβευμα αυτής της εκλογικής αναμέτρησης», τονίζοντας όπως σημασία έχει «ποιο πρόγραμμα θα εφαρμοστεί, ποιο πρόγραμμα θα υλοποιηθεί». Όπως είπε, η κυβέρνηση του κ. Μητσοτάκη έχει αυξήσει τη φορολογία, αλλά την «έμμεση φορολογία», διατηρώντας σε υψηλά επίπεδα τον ΦΠΑ και τον ΕΦΚ. «Και οι έμμεσες αυξήσεις των φόρων δεν χτυπάνε ισοτίμως αυτούς που έχουν μεγάλο εισόδημα, αυτούς που έχουν μεσαίο και αυτούς που έχουν μικρό. Κυρίως χτυπάνε αυτούς που έχουν μικρό γιατί οι άλλοι μπορούν να ανταπεξέλθουν. Να λοιπόν, τι έκανε η κυβέρνηση της ΝΔ αυτά τα τέσσερα χρόνια. Πράγματι έκανε φοροαπαλλαγές για τους πλούσιους και λεηλάτησε μέσα από την έμμεση φορολογία το εισόδημα της μεγάλης κοινωνικής πλειοψηφίας. Και κυρίως των μισθωτών, των εργαζόμενων. Το ζείτε στην τσέπη σας», είπε χαρακτηριστικά. Αναφερόμενος στην πρόταση του ΣΥΡΙΖΑ για έκτακτη φορολόγηση των υπερκερδών των μεγάλων επιχειρήσεων, υπογράμμισε ότι «τους ισχυρούς πρέπει να φορολογήσουμε εκτάκτως, όχι τις επιχειρήσεις που προσπαθούν με υγιείς μεθόδους σε μια δύσκολη συνθήκη ανταγωνισμού να έχουν κάποια κέρδη» και κάλεσε τους εργαζόμενους να σκεφτούν πριν πάνε στην κάλπη «ποιο είναι το ταξικό τους συμφέρον»"", το «κοινωνικό τους συμφέρον». «Είναι να συνεχιστεί αυτή η πολιτική που διαιωνίζει την αισχροκέρδεια, τα πλούτη των ισχυρών, αλλά οδηγεί στην απόγνωση, την αβεβαιότητα, την ανασφάλεια την μεγάλη πλειοψηφία των ανθρώπων;», διερωτήθηκε, προειδοποιώντας για το μέλλον με κυβέρνηση ΝΔ που θα σημαίνει «πιθανές απολύσεις προκειμένου να μπουν ιδιώτες στην ΕΥΔΑΠ» και «σχέδια για την ιδιωτικοποίηση του νερού». «Ποια θα είναι η προοπτική αυτού του τόπου με μια ανεξέλεγκτη Δεξιά και ακραία νεοφιλελεύθερη κυβέρνηση, που έχει δώσει δείγματα γραφής για το πώς θέλει να προσανατολίσει την πολιτική της σε μια σκληρή ταξικά κατεύθυνση ενίσχυσης των ισχυρών και λεηλασίας των μεσαίων και των αδύναμων;», συνέχισε, τονίζοντας πως «έχει αξία να δώσουμε τη μάχη να ανατρέψουμε αυτό τον δυσμενή συσχετισμό»"" και υπενθυμίζοντας ότι στις 25 Ιουνίου έχουμε μια «νέα κάλπη», όχι μια «επανάληψη της προηγούμενης». »Ο Κ. Μητσοτάκης και η στρατηγική του, η προπαγανδιστική μηχανή της ΝΔ τι θέλει; Πολλά κατακερματισμένα κόμματα στην αντιπολίτευση, δεν θέλει ένα και ισχυρό και προσπαθεί να αποτρέψει την προοπτική όλοι όσοι ήταν απέναντι στον κ. Μητσοτάκη και δεν ψήφισαν ΣΥΡΙΖΑ να συσπειρωθούν στην κάλπη του ΣΥΡΙΖΑ», σημείωσε, σχολιάζοντας πως η ΝΔ «ξέρει ότι κινδυνεύει αν συμβεί αυτό να χάσει» και σε κάθε περίπτωση «κινδυνεύει να έχει ένα ισχυρό αντίπαλο που θα τον κοιτάει στα μάτια για να μην εφαρμόσει ένα πρόγραμμα λεηλασίας και επέλασης στον δημόσιο πλούτο και στα δικαιώματα των εργαζόμενων».Απηύθυνε τέλος, έκκληση στους εργαζόμενους να ενώσουν τις δυνάμεις τους προκειμένου να ανατραπεί ο συσχετισμός της 21ης Μαΐου και να έχουν ένα «νικηφόρο αποτέλεσμα προς όφελος της κοινωνίας»."
efsyn.gr,https://www.efsyn.gr/politiki/antipoliteysi/392132_d-mantzos-kryfi-atzenta-ehei-i-nd-ohi-pasok,ΑΝΤΙΠΟΛΙΤΕΥΣΗ,"Δ. Μάντζος: Κρυφή ατζέντα έχει η Ν.Δ., όχι το ΠΑΣΟΚ",2023-06-01 15:25, efsyn.gr ,"Δημήτρης Μάντζος Απάντηση στην Νέα Δημοκρατία και τον γραμματέα πολιτικής επιτροπής του κόμματος, Παύλο Μαρινάκη, δίνει ο εκπρόσωπος Τύπου του ΠΑΣΟΚ-Κινήματος Αλλαγής, περί κρυφής ατζέντας. Ο Δημήτρης Μάντζος μίλησε για «προτάσεις που οδηγούν σε δίκαιη κατανομή των φορολογικών βαρών και ανακούφιση των μισθωτών, των ελεύθερων επαγγελματιών, των συνταξιούχων, των πιο αδύναμων συμπολιτών μας, με τη μείωση άδικων φόρων», όπως ανέφερε σε δήλωσή του. Σύμφωνα με τον κ. Μάντζο, «αντιθέτως, είναι η ΝΔ εκείνη που έχει κρυφή ατζέντα με δύο μάλιστα κεφάλαια. Πρώτον, η έκθεση Πισσαρίδη και η αναφορά στο Σχέδιο ""Ελλάδα 2.0"" ότι ""βασική φορολογική πολιτική είναι η ενσωμάτωση των εισοδημάτων σε ενιαία κλίμακα φορολογίας ανεξάρτητα από την πηγή. Άρα η ένταξη όλων των εισοδημάτων, ακόμη και των μερισμάτων, σε φορολόγηση που μπορεί να φτάνει και σε συντελεστή 44%!». Έθεσε στη ΝΔ το ερώτημα αν «παρήγγειλε, ναι ή όχι, το Νοέμβριο του 2022 από το ΙΟΒΕ μελέτη για τη φορολόγηση των ελεύθερων επαγγελματιών;». «Τι λέει αυτό το επτασφράγιστο μυστικό της μελέτης και δεν μας το απαντούν από προχθές που ρωτώ; Τι σκοπεύουν να κάνουν; Θα πάνε σε αύξηση τεκμηρίων; Θα πάνε σε περιορισμό των εκπτώσεων από τα ακαθάριστα έσοδα; Τι ακριβώς έχουν δεσμευτεί στην Ευρωπαϊκή Επιτροπή;» και κατέληξε λέγοντας ότι «αυτή είναι η κρυφή ατζέντα της ΝΔ» κατήλεξε."
efsyn.gr,https://www.efsyn.gr/politiki/kybernisi/392110_kyniki-paradohi-theohari-oi-emmesoi-foroi-plittoyn-ta-hamilotera,ΚΥΒΕΡΝΗΣΗ,Κυνική παραδοχή Θεοχάρη: Οι έμμεσοι φόροι πλήττουν τα χαμηλότερα νοικοκυριά αλλά δεν τους μειώσαμε,2023-06-01 13:47, efsyn.gr ,"Γαλάζιο «αυτογκόλ» στην προεκλογική καμπάνια ενόψει της εκλογικής αναμέτρησης της 25ης Ιουνίου, την ώρα η Νέα Δημοκρατία επιχειρεί να διαστρεβλώσει τις θέσεις ΣΥΡΙΖΑ και ΠΑΣΟΚ για τη φορολογία προπαγανδίζοντας «αστοχίες» από πλευράς των δύο κομμάτων. Ωστόσο, ο βουλευτής της Ν.Δ., Χάρης Θεοχάρης, παραδέχτηκε μιλώντας στην ΕΡΤ1 ότι «πράγματι οι έμμεσοι φόροι πλήττουν τα χαμηλότερα νοικοκυριά, ποσοστιαία στο εισόδημά τους». «Όσον αφορά το ποσό, το οποίο εισπράττει το κράτος κυρίως από τους πολίτες, οι οποίοι έχουν την μεγαλύτερη κατανάλωση και αυτοί πρόσθεσε αυτοί που έχουν υψηλότερα εισοδήματα» έσπευσε να προσθέσει αδιαφορώντας για τις δραματικές συνέπειες στην τσέπη των μεσσαίων και λαϊκών στρωμάτων. Σε ό,τι αφορά για την πάγια άρνηση του κόμματός του για μείωση των έμμεσων φόρων ο πρώην υπουργός υποστήριξε προκλητικά πως χώρα πρέπει να έχει μεγαλύτερο κομμάτι τέτοιων φόρων από τον μέσο όρο του ΟΟΣΑ ή τους μέσους όρους των άλλων χωρών «διότι στηρίζεται κατά πολύ στον τουρισμό και οι πολίτες των τρίτων χώρων, που έρχονται στην χώρας μας πληρώνουν μόνο έμμεσους φόρους και όχι άμεσους φόρους». Ο δεύτερος λόγος, που επικαλέστηκε ο κ. Θεοχάρης, είναι η μνημονιακή πορεία της χώρας ως εάν το κόμμα του δεν έφερε καμία ευθύνη γι' αυτή. «Βγήκαμε από μια μεγάλη κρίση. Είχαμε ένα τεράστιο κενό επενδύσεων, όταν αναλάβαμε τη χώρα το 2019. Το πρώτο πράγμα που πρέπει να κάνεις είναι όχι να μειώσεις τους έμμεσους φόρους αλλά να μειώσεις τους φόρους, που είναι αντιαναπτυξιακοί. Και γι' αυτό έγιναν οι μειώσεις που έγιναν στη φορολογία των μισθωτών και των επιχειρήσεων» είπε. Ο Γιάννης Ραγκούσης, που ήταν καλεσμένος στην ίδια εκπομπή, σχολίασε πως το 2022 και το 2023 έχουν μπει στα δημόσια ταμεία 6 δισ. ευρώ από την έμμεση φορολογία κάνοντας λόγο για τη μεγαλύτερη ομολογία της φοροκαταιγίδας και της φοροκλοπής, που έχει κάνει η κυβέρνηση σε βάρος των ασθενέστερων στρωμάτων.  «Ο κύριος Θεοχάρης μίλησε ειλικρινά και σας είπε ευθέως μία απόλυτη αλήθεια που μαθαίνουν οι πρωτοετείς φοιτητές με το που πατάν το πόδι τους στα οικονομικά πανεπιστήμια. Σας είπε ότι οι έμμεσοι φόροι πλήττουν τους ασθενέστερους. Αυτό είναι απολύτως αλήθεια. Το συνυπογράφω ακριβώς όπως το είπε» σημείωσε ο βουλευτής του ΣΥΡΙΖΑ.  «Ξεφύγατε» του απάντησε ο κ. Θεοχάρης επιστρατεύοντας την επιδοματική πολιτική της Ν.Δ. «με καλάθι νοικοκυριού, με market pass, με την ενέργεια… Αυτοί οι άνθρωποι στηρίζονται από τα μέτρα μας» είπε. "
efsyn.gr,https://www.efsyn.gr/politiki/paraskinia/392098_o-p-marinakis-psahnei-programma-toy-pasok,ΠΑΡΑΣΚΗΝΙΑ,Ο Π. Μαρινάκης… ψάχνει το πρόγραμμα του ΠΑΣΟΚ,2023-06-01 13:13, efsyn.gr ,"Επιμένει να δημιουργεί ζητήματα η Νέα Δημοκρατία με αιχμή την προπαγάνδα περί κρυφής ατζέντας από πλευράς ΣΥΡΙΖΑ και Κινήματος Αλλαγής.  Τελευταίο «χτύπημα» ήρθε από τον γραμματέα πολιτικής επιτροπής του κόμματος, Παύλο Μαρινάκη, ο οποίος υποστήριξε ότι η Χαριλάου Τρικούπη απέσυρε από το διαδίκτυο το πρόγραμμά της, επειδή «αποκαλύφθηκαν» από τα στελέχη του οι επιδιώξεις για επιβολή νέων φόρων και αύξηση υφιστάμενων. Πριν τις εκλογές της 21ης Μαΐου το ΠΑΣΟΚ είχε ανακοινώσει ένα πολυσέλιδο, αόριστο και γενικόλογο πρόγραμμα, το οποίο βρισκόταν αναρτημένο και στην επίσημη ιστοσελίδα του. Μετά τις απανωτές παλινωδίες, στις οποίες υπέπεσαν τις τελευταίες ημέρες στελέχη του, αναφορικά με την επιβολή νέων φόρων και την αύξηση υφιστάμενων, το κόμμα του κυρίου Ανδρουλάκη απέσυρε από την ιστοσελίδα του το γενικόλογο, πολυσέλιδο πρόγραμμα, αντικαθιστώντας το με ένα τετρασέλιδο γεμάτο συνθήματα Μετά τη χθεσινή αποκάλυψη αυτού του ""κρυφτού"", στο ΠΑΣΟΚ επανέφεραν άρον-άρον το γενικόλογο πρόγραμμα -σε άσχετο σημείο της ιστοσελίδας- βαφτίζοντάς το ως ""κείμενα και σχόλια ανοιχτής διαβούλευσης"" και κρύβοντάς το όσο πιο χαμηλά γίνεται στο πεδίο ""θέσεις"" Θα θέλαμε φυσικά πολύ να μάθουμε: 1. Υπήρχε άλλο πρόγραμμα πριν τις πρώτες εκλογές το οποίο αντικαταστάθηκε; 2. Είναι το κείμενο της ""διαβούλευσης"" το τελικό πρόγραμμα ή ισχύει τελικά το τετρασέλιδο; 3. Δεδομένου ότι οι εξαγγελίες του κ. Ανδρουλάκη που μπορούν να μετρηθούν -καθώς υπάρχουν και πολλές που είναι εντελώς ασαφείς και δεν μπορούν να κοστολογηθούν- κοστίζουν 12 δισ. τον χρόνο, να περιμένουμε και νέα ""επικαιροποίηση"" που θα μας ενημερώνει και για τα 12 δισ. έσοδα που θα τις χρηματοδοτήσουν;», τόνισε ο κ. Μαρινάκης και κατέληξε: Η Νέα Δημοκρατία είναι το μοναδικό κόμμα που έχει δημοσιοποιημένο ένα αναλυτικό και κοστολογημένο πρόγραμμα, το οποίο δεν περιλαμβάνει ούτε μία αύξηση φόρων, αλλά μόνο μειώσεις και μέτρα για τη μείωση της ανεργίας, την αύξηση των μισθών και του διαθέσιμου εισοδήματος όλων των πολιτών. Στις 25 Ιουνίου ψηφίζουμε ποιος θα κυβερνήσει τον τόπο και, εφόσον οι πολίτες μάς τιμήσουν ξανά με την εμπιστοσύνη τους, στις 26 Ιουνίου θα έχουμε σταθερή κυβέρνηση της Νέας Δημοκρατίας και ισχυρό πρωθυπουργό τον Κυριάκο Μητσοτάκη. Η ανακοίνωση αυτή δεν έμεινε αναπάντητη από τη Χαριλάου Τρικούπη με το ΠΑΣΟΚ να σημειώνει ότι δεν έχει να κρύψει τίποτα, επισημαίνοντας ότι το κείμενο που κυκλοφορεί στα μέσα κοινωνικής δικτύωσης από τη Ν.Δ. ήταν σε δημόσια διαβούλευση από το φθινόπωρο του 2022 στην πλατφόρμα διαβούλευσης digitalsociety.gr και ανοιχτό στα σχόλια των πολιτών. Πηγές του κόμματος προσθέτουν ότι από τον περασμένο Δεκέμβριο οι βασικές θεματικές ενότητες παρουσιάστηκαν στη δημόσια συνεδρίαση της Κεντρικής Πολιτικής Επιτροπής, ενώ προεκλογικά, στις 5 Μαΐου, παρουσιάστηκαν οι δώδεκα τελικές προγραμματικές θέσεις.  «Το κείμενο της διαβούλευσης παραμένει στη διάθεση των χρηστών της ιστοσελίδας του pasok.gr στην ενότητα «Οι θέσεις μας»  και στο ειδικό ένθετο «Προγραμματικό Πλαίσιο: Από την κρίση στην πανδημία και από τον πόλεμο στην ακρίβεια». Εκεί, εξάλλου, βρίσκονται αρχειοθετημένες όλες οι κατά καιρούς προγραμματικές θέσεις του κόμματος» σημειώνεται χαρακτηριστικά από το ΠΑΣΟΚ."
efsyn.gr,https://www.efsyn.gr/politiki/kybernisi/392091_kollimenos-stin-logiki-ton-monodromon-o-k-mitsotakis,ΚΥΒΕΡΝΗΣΗ,Κολλημένος στην λογική των μονόδρομων ο κ. Μητσοτάκης,2023-06-01 12:18, efsyn.gr ,"Ως τη μόνη σωστή επιλογή στις εκλογές εμφανίζει τη Νέα Δημοκρατία ο Κυριάκος Μητσοτάκης.μένοντας σταθερά στον δρόμο της κινδυνολογίας προκειμένου να κερδίσει την πολυπόθητη αυτοδυναμία. Στη σημερινή του συνέντευξη ο πρόεδρος της Ν.Δ. υποστήριξε πως «οι μόνοι, που μιλάμε για το μέλλον της χώρας είμαστε εμείς, η Νέα Δημοκρατία. Δεν αναλωνόμαστε σε σκιαμαχίες και κόντρες, που εν τέλει δεν ενδιαφέρουν τους πολίτες».  «Όταν βάζεις τον πήχη ψηλά πρέπει να πηδήξεις ακόμη πιο ψηλά» σημείωσε χαρακτηριστικά ο κ. Μητσοτάκης και έθεσε εκ νέου το διακύβευμα των επικείμενων εκλογών. «Για εμένα ο πήχης είναι μία άνετη κοινοβουλευτική πλειοψηφία, εξηγώ συνεχώς στον κόσμο γιατί επιθυμώ μία αυτοδύναμη κυβέρνηση, που είναι προϋπόθεση για να κάνω τις μεγάλες αλλαγές, που έχει ανάγκη ο τόπος. Κανείς δεν θα ήθελε μία ασταθή πλειοψηφία του ενός, δύο ή τριών βουλευτών. Η κυβέρνηση της Νέας Δημοκρατίας έχει αποδείξει ότι μπορεί να ενσωματώσει στελέχη από άλλους πολιτικούς χώρους», πρόσθεσε. Σε ερώτηση για το επόμενο Υπουργικό Συμβούλιο ο κ. Μητσοτάκης προανήγγειλε ευρύ «rotation» όπως είπε, αλλά και τη συμμετοχή περισσότερων γυναικών. Κατηγόρησε, δε, τον ΣΥΡΙΖΑ και το ΠΑΣΟΚ ότι έχουν κρυφή ατζέντα στην οικονομία και δη στην φορολόγηση και ότι «αγαπούν εξίσου την υπερφορολόγηση». Απαντώντας για την ακρίβεια ο κ. Μητσοτάκης επέμεινε για περισσότερους ελέγχους, στήριξη των ευάλωτων, αλλά και αύξηση του διαθέσιμου εισοδήματος. Ο Κυριάκος Μητσοτάκης αποκάλυψε, δε, ότι το πρώτο νομοσχέδιο ενδεχόμενης επόμενης κυβέρνησής του θα είναι η επικαιροποίηση του επιτελικού κράτους και το δεύτερο θα αφορά στις προτεραιότητες της φορολογικής πολιτικής."
efsyn.gr,https://www.efsyn.gr/politiki/paraskinia/392072_aishos-syriza-kai-pasok-theloyn-na-forologisoyn-toys-ploysioys,ΠΑΡΑΣΚΗΝΙΑ,Αίσχος: ΣΥΡΙΖΑ και ΠΑΣΟΚ θέλουν να φορολογήσουν τους πλούσιους,2023-06-01 11:25, Χάρης Ιωάννου ,"Σε ένα κρεσέντο προπαγάνδας που κινείται μεταξύ παραπληροφόρησης και fake news βρίσκεται ο επικοινωνιακός μηχανισμός της Ν.Δ. Μετά τη μόνιμη αντιΣΥΡΙΖΑ υστερία, τώρα μπαίνει στο κάδρο και το ΠΑΣΟΚ που άργησε να καταλάβει ότι ο δρόμος της ανόδου δεν είναι στρωμένος με ροδοπέταλα σε ένα ναρκοθετημένο μιντιακό τοπίο. Τι προσπαθεί να κάνει η Ν.Δ. με στόχο να συγκρατήσει τις διαρροές κεντρώων προς τη Χαριλάου Τρικούπη; Να πείσει ότι μετά τις δήθεν φοροεπιδρομές ΣΥΡΙΖΑ με τις δηλώσεις Κατρούγκαλου, έρχεται και «πράσινη» φοροεπιδρομή (από το τρίτο κόμμα που δεν πρόκειται να μετάσχει σε κυβέρνηση). Μετά την εκμετάλλευση ενός σαρδάμ της Ελένης Χρονοπούλου, χθες ήταν η σειρά να διαστρεβλώσουν μια φράση του Στέφανου Παραστατίδη. ● Για να καταλάβει κανείς το μέγεθος της «γαλάζιας» υποκρισίας, αρκεί να δει τα στοιχεία για το 2022. Μόλις το 1,8% των ιδιοκτητών ακινήτων έχει περιουσία πάνω από 400.000 ευρώ, δηλαδή το όριο πάνω από το οποίο προτείνει το ΠΑΣΟΚ να αυξηθεί ο φόρος των γονικών παροχών. Υπενθυμίζω ότι η Ν.Δ. επέβαλε αφορολόγητο όριο συνολικά 4,8 εκατ. ευρώ ανά άτομο (από γονείς και παππούδες). Αρα για ποιους δουλεύει επί της ουσίας; Για κάτι πλούσιους γόνους που τα βρίσκουν όλα έτοιμα και τα θέλουν τζάμπα. Είναι τόσο δύσκολο για την αντιπολίτευση να το εξηγήσει με απλά λόγια στον κόσμο και να σπάσει τη μιντιακή «Βόρεια Κορέα»; ● Οσο για το άλλο ζήτημα με τη φορολογία των υπερκερδών ορισμένων που θησαύρισαν, ειδικά στον τομέα της ενέργειας, η πιο ενδιαφέρουσα παρατήρηση που είδα ήταν του πρώην υπουργού Οικονομικών και επικεφαλής του ινστιτούτου In Social, Νίκου Χριστοδουλάκη (ΠΑΣΟΚ). Η κυβέρνηση υποσχέθηκε ότι θα τα φορολογήσει με 90%, αλλά ο τέως υπουργός Ενέργειας Κώστας Σκρέκας… ξέχασε να υπογράψει ένα σχετικό έγγραφο, με αποτέλεσμα αυτό το μέτρο να είναι στον αέρα. Και φυσικά καμία απάντηση ούτε από τον λαλίστατο εκπρόσωπο της Ν.Δ., ούτε από τον τ. υπουργό. Αλλωστε για όλα φταίει η απλή αναλογική, ο ΣΥΡΙΖΑ και τώρα πλέον και το ΠΑΣΟΚ. ● Τουλάχιστον η Ν.Δ. φροντίζει να ξεχωρίζει για το ήθος της και τη συμπεριφορά των στελεχών της. Οπως ο υποψήφιος βουλευτής και μετακλητός στον τ. αντιπρόεδρο της κυβέρνησης Π. Πικραμμένο, Γρηγόρης Ψαριανός, ο οποίος ανακάλυψε (!) εκπαιδευτικούς που πανηγυρίζουν για την κατάρρευση της Τράπεζας Θεμάτων μετά την επίθεση από Ελοχίμ και Νεφελίμ και τους χαρακτήρισε «καθάρματα, σκουλήκια, αλήτες και αρχιμαφιόζους» που πρέπει να απολυθούν. Ο ΣΥΡΙΖΑ ζήτησε από τον Μητσοτάκη να πάρει θέση και να τον διαγράψει, στο πνεύμα της αλληλεγγύης όμως μεταξύ «αρίστων» ο Ακης Σκέρτσος είπε ότι κλήθηκε για εξηγήσεις, είναι καταδικαστέες οι δηλώσεις του, αλλά «το θέμα κλείνει εδώ». Μόνο που το πότε κλείνει ένα θέμα δεν το αποφασίζει ένα κόμμα, αλλά τα ΜΜΕ και η κοινή γνώμη. Σε κανονικές χώρες εννοώ, όχι στην Ελλάδα. ● Toν γύρο του διαδικτύου κάνει η Πλεύση Ελευθερίας της Ζωής Κωνσταντοπούλου. Ο λόγος; Δίνει την επιλογή μέσω της ιστοσελίδας της σε όσους θέλουν να βοηθήσουν το κόμμα να δηλώσουν και την ιδιότητά τους. Ανάμεσα στις επιλογές υπάρχει και αυτή του… ληστή τραπεζών! «Η χιουμοριστική επιλογή υπάρχει χρόνια στο site μας, για να γίνει γνωστή η σελίδα της Πλεύσης Ελευθερίας! Σήμερα έπιασε τόπο!» απάντησε μετά τα δεκάδες σχόλια η επικεφαλής του κόμματος. ● Η Ελενα Ακρίτα (ΣΥΡΙΖΑ) έχει γίνει στόχος συχνών επιθέσεων από τα φιλονεοδημοκρατικά ΜΜΕ για όσα λέει και γράφει κατά καιρούς. Την ημέρα της ορκωμοσίας στη Βουλή την περασμένη Κυριακή έγινε θέμα μέχρι και το ότι ήταν… συνοφρυωμένη και βλοσυρή, ακόμη και όταν καθόταν δίπλα στην εκπρόσωπο Τύπου και συνάδελφό της από το ψηφοδέλτιο Επικρατείας, Πόπη Τσαπανίδου. «Εχω μετατόπιση σπονδύλου και παρά την ένεση που έκανα για να σηκωθώ πονάω αφόρητα» έγραψε μεταξύ άλλων, επικρίνοντας όσους δημοσιογράφους σχολίασαν την έκφρασή της χωρίς καν να τη ρωτήσουν τι είχε."
efsyn.gr,https://www.efsyn.gr/politiki/kybernisi/392076_mpeton-arme-i-stohopoiisi-syriza-kai-pasok-kinall-gia-ti-forologia,ΚΥΒΕΡΝΗΣΗ,«Μπετόν αρμέ» η στοχοποίηση ΣΥΡΙΖΑ και ΠΑΣΟΚ-ΚΙΝ.ΑΛΛ. για τη φορολογία,2023-06-01 11:04, Επιμέλεια: Χρήστος Καλλιμάνης ,"Σε πλήρη εξέλιξη το οργανωμένο σχέδιο από τον μηχανισμό Μητσοτάκη και τη Νέα Δημοκρατία να σπείρει τον τρόμο σε μερίδα των ψηφοφόρων με αιχμή τη φορολογία. Η διαστρέβλωση των θέσεων της αντιπολίτευσης, δηλαδή του ΣΥΡΙΖΑ και του ΠΑΣΟΚ-ΚΙΝ.ΑΛΛ., ξεπερνάει τα όρια με τον Άκη Σκέρτσο να αναδεικνύεται σε «πρώτο βιολί» της προπαγάνδας και τα φιλοκυβερνητικά μέσα ενημέρωσης να αναλαμβάνουν να συνεχίσουν τη «βρόμικη δουλειά». Ο στόχος ξεκάθαρος, να τρομοκρατηθεί το κεντρώο ακροατήριο και οι μικρομεσαίοι προκειμένου να μην υπάρξουν διαρροές από τη Νέα Δημοκρατία στην επόμενη εκλογική αναμέτρηση.  Σε αυτή τη γραμμή πορεύεται και σήμερα η «γαλάζια» παράταξη με τίτλους, διαρροές και δημοσιεύματα σε φιλοκυβερνητικά μέσα που είναι σχεδόν καρμπόν και κάνουν λόγο για «αυτογκόλ» και «αστοχίες» από πλευράς ΣΥΡΙΖΑ και ΠΑΣΟΚ-ΚΙΝ.ΑΛΛ.. Παράλληλα,  επιχειρούν να επιβάλουν στον δημόσιο λόγο ότι η μοναδική πρόταση διακυβέρνησης που υπάρχει είναι εκείνη της Νέας Δημοκρατίας, το οικονομικό πρόγραμμα της οποίας… δεν αμφισβητείται. Το είπε ο Μητσοτάκης, τέλος. Την ίδια στιγμή, χθες στο ραδιόφωνο του Real, τα δισεκατομμύρια έπεφταν βροχή με τον Κωστή Χατζηδάκη να δηλώνει ότι το πρόγραμμα της Ν.Δ. κοστολογείται στα 8,5 δισ. ευρώ, παρά το γεγονός ότι μόλις πριν μερικές ημέρες ο Θεόδωρος Σκυλακάκης το κοστολογούσε στα 5,5, δισ. ευρώ, δηλαδή 22 δισ. σε βάθος τετραετίας.  Αξίζει, βέβαια, να σημειωθεί ότι όλος ο προπαγανδιστικός μηχανισμός της Νέας Δημοκρατίας «εξανίσταται» τις τελευταίες ημέρες για συγκεκριμένα θέματα της οικονομίας που στο μεγαλύτερο ποσοστό τους αφορούν στην φορολόγηση του μεγάλου πλούτου και σε περιπτώσεις, όπου η αισχροκέρδεια έχει πιάσει ταβάνι.   Η διαστρέβλωση χτύπησε «κόκκινο» και χθες με χαρακτηριστικά παραδείγματα τα όσα συνέβησαν στο πλατό του ΣΚΑΪ με Άκη Σκέρτσο και δημοσιογράφους να επιτίθενται σε αγαστή συνεργασία κατά της Πόπης Τσαπανίδου.  Κατά τη συζήτηση για το πρόγραμμα των πρώτων 50 ημερών του ΣΥΡΙΖΑ, η εκπρόσωπος του κόμματος δήλωσε ότι τα ποσά για τη χρηματοδότηση των άμεσων κοινωνικών παρεμβάσεων θα προέλθουν από την φορολόγηση των υπερεσόδων μεγάλων εταιρειών, θέμα που έχει αναδείξει το κόμμα αναλυτικά εδώ και μήνες. Ο εκπρόσωπος της Νέας Δημοκρατίας έβγαλε ένα ποσό 3,5 δισεκατομμυρίων ευρώ, μίλησε για φυγή επιχειρήσεων, φυγή επενδύσεων και ανεργία, ενώ οι δύο παρουσιαστές, με τη σειρά τους ενστερνίστηκαν πλήρως τις αιτιάσεις Σκέρτσου. Οι τρεις τους, μάλιστα, έβγαλαν στο τέλος το δικό τους συμπέρασμα σχεδόν αδιαφορώντας για τις απαντήσεις που έδωσε η Πόπη Τσαπανίδου  Λίγη ώρα αργότερα ήρθε και η απάντηση από τον ΣΥΡΙΖΑ με την Πόπη Τσαπανίδου να σημειώνει ότι «το 2022, οι ισολογισμοί μόνο των εταιρειών ενέργειας και διύλισης κατέγραψαν υπερκέρδη πάνω από έξι δισεκατομμύρια» και συμπληρώνοντας πως «σε όλη την Ευρώπη υπήρξε έκτακτη φορολόγηση των υπερκερδών. Στην Ελλάδα υπήρξε ασυλία στα υπερκέρδη και αποδυνάμωση των νοικοκυριών μέσω του υψηλού ΦΠΑ. Αυτή είναι η αισχροκέρδεια του κ. Μητσοτάκη». Η γαλάζια μονταζιέρα, όμως φρόντισε να αναδείξει ψευδώς και ορισμένες δηλώσεις που έκανε σε σχέση με τους άμεσους φόρους και τον ΕΝΦΙΑ ο υποψήφιος βουλευτής του ΠΑΣΟΚ-ΚΙΝ.ΑΛΛ. Στέφανος Παραστατίδης. Μιλώντας στον τηλεοπτικό σταθμό OPEN έκανε μια αναλυτική τοποθέτηση για τους άμεσους και έμμεσους φόρους, ενώ προς το τέλος της παρέμβασής του ρωτήθηκε εάν το κόμμα του θα κρατήσει ή θα αυξήσει τον ΕΝΦΙΑ, απαντώντας ότι ο συγκεκριμένος φόρος θα κρατηθεί. Οι δηλώσεις του, ωστόσο, έπαιξαν σε φιλοκυβερνητικά μέσω ως... απόδειξη ότι το ΠΑΣΟΚ-ΚΙΝ.ΑΛΛ. θα αυξήσει τον ΕΝΦΙΑ. Τι δηλώσεις Παραστατίδη, μάλιστα, επικαλέστηκε και ο ίδιος ο Κυριάκος Μητσοτάκης από την Κρήτη. Για τον λόγο αυτό το κόμμα αναγκάστηκε να εκδώσει ανακοίνωση σημειώνοντας με νόημα «πουθενά στο πρόγραμμά μας δεν μιλά για αύξηση του ΕΝΦΙΑ. Θέση μας είναι η προοδευτική του μείωση. Με προτεραιότητα την προστασία των πιο αδύναμων Ελλήνων και της μεσαίας τάξης. Όπως άλλωστε προτείνουμε για τους φόρους, που κυρίως πλήττουν τη μεσαία τάξη και τους ευάλωτους, όπως είναι η μείωση έμμεσων φόρων, η μείωση φόρων στη μισθωτή εργασία και η μείωση φόρων στις οικογένειες με παιδιά». Λίγη ώρα αργότερα ήρθε και η οργισμένη απάντηση από τον ίδιο τον Στ. Παραστατίδη ο οποίος κάνει λόγο για μονταζιέρα και προσπάθεια από τη Ν.Δ. να δημιουργήσει πολιτική ζούγκλα στον δημόσιο διάλογο. Το βράδυ ο πρόεδρος του κόμματος Νίκος Ανδρουλάκης επανήλθε στο ζήτημα ξεκαθαρίζοντας ότι «επιδιώκουμε φορολογική δικαιοσύνη και αντιμετώπιση των κοινωνικών ανισοτήτων, δεν θα μας κάμψουν τα fake news και οι τραμπισμοί της Νέας Δημοκρατίας». Από τη στιγμή που στα μέσα ενημέρωσης δεν αμφισβητείται η οικονομική πολιτική του Κυριάκου Μητσοτάκη και της Νέας Δημοκρατίας, το έργο αυτό ανέλαβε να πράξει με στοιχεία ο Γιάννης Δραγασάκης. Ο υποψήφιος βουλευτής του ΣΥΡΙΖΑ-ΠΣ σε δήλωσή του υπογραμμίζει ότι η Ν.Δ. αυξάνει τη φορολογική επιβάρυνση κρατώντας τους ίδιους συντελεστές. Υπογραμμίζει πως «πάνω από 4 δισεκατομμύρια ευρώ αυξήθηκαν πέρυσι τα φορολογικά έσοδα, και φέτος, μόνο το πρώτο τετράμηνο μπήκαν στα δημόσια ταμεία 1,5 δισ. ευρώ περισσότερα από όσα είχαν προϋπολογιστεί». Σημειώνει με νόημα πως φορολογική επιβάρυνση είναι να στοιχίζει τώρα το καλάθι του νοικοκυριού π.χ. 100 από 50 ευρώ που στοίχιζε πριν από τον πληθωρισμό. Όπως εξηγεί, «όταν υπάρχει πληθωρισμός δεν χρειάζεται να αυξήσεις τους συντελεστές για να αυξήσεις τα φορολογικά έσοδα. Αρκεί να μη τους μειώσεις». Θυμίζοντας παράλληλα πως ο ίδιος ο Κυρ. Μητσοτάκης έχει πει επανειλημμένως πως η επιδοματική πολιτική είναι προσωρινή, ο κ. Δραγασάκης επισημαίνει ότι «ο επίλογος είναι ότι τα επιδόματα θα κοπούν, αλλά οι υψηλοί φορολογικοί συντελεστές θα μείνουν. Και αυτός είναι ο σκληρός πυρήνας του ταξικού σχεδίου του κ. Μητσοτάκη». Αναφερόμενος στους έμμεσους φόρους –που αποτελούν το 60% των φορολογικών εσόδων– τονίζει πως η Ν.Δ. παίρνει π.χ. 100 ευρώ από τους πολλούς και από αυτά κάνει φοροαπαλλαγές στους πλούσιους, δίνοντας ένα μικρό μέρος για τους υπόλοιπους, ώστε να μη φαίνεται τόσο προκλητικό. «Έτσι λοιπόν ο κ. Σκέρτσος θα μπορεί να λέει δύο ψέματα σε συσκευασία ενός: ""Το πρόγραμμά μας δεν έχει κανέναν νέο φόρο. Αντίθετα προβλέπει φοροελαφρύνσεις για όλους, πλούσιους και φτωχούς""»."
efsyn.gr,https://www.efsyn.gr/politiki/392065_aytodiapseydetai-me-eparsi,ΠΟΛΙΤΙΚΗ,Αυτοδιαψεύδεται με έπαρση,2023-06-01 06:00, Γιάννης Μπασκάκης ,"Κατά την περιοδεία του στην Κρήτη, ο Κυριάκος Μητσοτάκης υποστήριξε χθες στα λόγια «δεν είμαστε αλαζόνες» και «δεν είμαστε υπερφίαλοι», αλλά το περιεχόμενο των δηλώσεών του στην ίδια περιοδεία κάθε άλλο παρά αυτό απέπνεε. Πρώτα απ’ όλα, επανέλαβε ρητά ότι ως νέο του στόχο για την κάλπη της 25ης Ιουνίου θέτει το κόμμα του να πάρει ακόμα μεγαλύτερα ποσοστά από τα ήδη υψηλά που κατέγραψε στις 21 Μαΐου. Σε αυτό το πλαίσιο, στο Πέραμα Ρεθύμνης, από τη μία ομολόγησε εκ νέου τον φόβο του για την είσοδο περισσότερων κομμάτων στη νέα Βουλή, κάτι που θα αύξανε τον πήχη της αυτοδυναμίας και θα μείωνε τον αριθμό των εδρών (και) για το πρώτο κόμμα, αλλά από την άλλη ουσιαστικά παρουσίασε την εκλογική πορεία της Ν.Δ. ως περίπατο. Τι είπε; Οτι «μπορεί η αριθμητική του εκλογικού νόμου αυτή τη φορά να αυξήσει τον πήχη της αυτοδυναμίας. Τι εννοώ; Οτι όσο περισσότερα κόμματα μπαίνουν στη Βουλή, τόσο πιο δύσκολη γίνεται η επίτευξη της αυτοδυναμίας. Εγώ, όμως, δεν έχω καμία αμφιβολία ότι όχι απλά θα πιάσουμε το ποσοστό μας, αλλά θα το ξεπεράσουμε. Αυτός είναι ο στόχος τον οποίον θέτω για την κάλπη της 25ης Ιουνίου και να βάλουμε και εδώ ένα στοίχημα μεταξύ μας, κύριε δήμαρχε, Γιάννη: να γράφει “4” μπροστά το ποσοστό μας στο Ρέθυμνο. Μπορούμε. Το πετύχαμε στα Χανιά. Μπορούμε να το πετύχουμε κι εδώ». Και αντιλαμβανόμενος την αυταρέσκεια που αποπνέουν οι δηλώσεις αυτές, έσπευσε να πει ότι «δεν είναι μια απλή εκδήλωση αυταρέσκειας, είναι πάρα πολύ σημαντικό για τη χώρα σήμερα να έχει ισχυρή κυβέρνηση-σταθερή κυβέρνηση με ορίζοντα τετραετίας». Αλλά βέβαια στη συνέχεια επέστρεψε στο ίδιο κλίμα: «Ενα πράγμα να ξέρετε: ότι με Μητσοτάκη πρωθυπουργό τα καλύτερα είναι μπροστά μας για την Κρήτη μας». Και μέσα σ’ όλα αυτά ήρθε και η δήλωση του εκπροσώπου Τύπου της Ν.Δ., Ακη Σκέρτσου, πως «έχουμε πει ότι η επόμενη Βουλή, από το 2025 και μετά, θα θέλαμε να είναι προτείνουσα, με συνταγματικά αναθεωρητική Βουλή τη μεθεπόμενη Βουλή», η οποία ξαναφέρνει στον νου τις δηλώσεις Γεωργιάδη περί διεκδίκησης 180 βουλευτών προκειμένου η Ν.Δ. να κάνει ακριβώς τα παραπάνω, μόνη της, χωρίς τα άλλα κόμματα. Την ίδια ώρα η Ν.Δ. επιλέγει να επιτίθεται στους πολιτικούς της αντιπάλους αναφορικά με τα προγράμματά τους στην οικονομία, επενδύοντας στην κινδυνολογία και προσπαθώντας να τρομάξει μερίδα ψηφοφόρων, με τον Ακη Σκέρτσο, απευθυνόμενο στην εκπρόσωπο Τύπου του ΣΥΡΙΖΑ, Πόπη Τσαπανίδου, να μιλά για «φυγή επιχειρήσεων, φυγή επενδύσεων και ανεργία», προσπαθώντας να αποδομήσει τη θέση του κόμματός της για τη φορολόγηση των υπερκερδών. «Το 2022, οι ισολογισμοί μόνο των εταιρειών ενέργειας και διύλισης κατέγραψαν υπερκέρδη πάνω από έξι δισ. Το μέσο νοικοκυριό όμως δεν μπορούσε να βγάλει τον μήνα από την ακρίβεια και τη λεηλασία του εισοδήματος. Σε όλη την Ευρώπη υπήρξε έκτακτη φορολόγηση των υπερκερδών. Στην Ελλάδα υπήρξε ασυλία στα υπερκέρδη και αποδυνάμωση των νοικοκυριών μέσω του υψηλού ΦΠΑ», απάντησε η κ. Τσαπανίδου. «Οταν υπάρχει πληθωρισμός, δεν χρειάζεται να αυξήσεις τους συντελεστές για να αυξήσεις τα φορολογικά έσοδα. Αρκεί να μην τους μειώσεις», επισήμανε, αναφερόμενος στην πολιτική του Κυρ. Μητσοτάκη, ο Γιάννης Δραγασάκης, σημειώνοντας πως «ο επίλογος είναι ότι τα επιδόματα θα κοπούν, αλλά οι υψηλοί φορολογικοί συντελεστές θα μείνουν. Και αυτός είναι ο σκληρός πυρήνας του ταξικού σχεδίου του κ. Μητσοτάκη»."
efsyn.gr,https://www.efsyn.gr/politiki/392067_pasok-dieykriniseis-gia-ton-enfia-epithesi-sti-nd,ΠΟΛΙΤΙΚΗ,"ΠΑΣΟΚ: διευκρινίσεις για τον ΕΝΦΙΑ, επίθεση στη Ν.Δ.",2023-06-01 06:00, Δημήτρης Κουκλουμπέρης ,"Σε κατηγορηματική διάψευση των ισχυρισμών της Ν.Δ. περί «κρυφής ατζέντας» και αύξησης του ΕΝΦΙΑ υποχρεώθηκε να προβεί το ΠΑΣΟΚ, ενώ χρησιμοποιώντας σκληρή γλώσσα για το κόμμα του Κυριάκου Μητσοτάκη ο Νίκος Ανδρουλάκης τον κατηγόρησε ότι «οι φορολογικές επιλογές της Ν.Δ. υπερασπίζονται τους λίγους και ισχυρούς». Αφορμή για τη δεύτερη ημέρα διευκρινίσεων της Χαριλάου Τρικούπη και σκόπιμων παρεξηγήσεων εκ μέρους της Πειραιώς, με το βλέμμα στην τρομοκράτηση των πολιτών εν όψει της κάλπης της 25ης Ιουνίου, στάθηκε μια αναφορά του υποψηφίου βουλευτή Κιλκίς του ΠΑΣΟΚ Στέφανου Παραστατίδη. Μιλώντας στον τηλεοπτικό σταθμό OPEN και αναφερόμενος στους άμεσους και έμμεσους φόρους ο κ. Παραστατίδης ρωτήθηκε προς το τέλος της παρέμβασής του αν το κόμμα του θα κρατήσει ή θα αυξήσει τον ΕΝΦΙΑ, απαντώντας ότι ο συγκεκριμένος φόρος θα διατηρηθεί όπως άλλωστε ομονοούν όλα τα πολιτικά κόμματα. Οι δηλώσεις αυτές ωστόσο με ταχύτατα αντανακλαστικά εμφανίστηκαν σε μερίδα ΜΜΕ με πηχυαίους τίτλους που υποστήριζαν ότι το ΠΑΣΟΚ θα αυξήσει τον ΕΝΦΙΑ! «Το ΠΑΣΟΚ πουθενά στο πρόγραμμα του δεν μιλά για αύξηση του ΕΝΦΙΑ. Θέση μας είναι η προοδευτική του μείωση. Με προτεραιότητα την προστασία των πιο αδύναμων Ελλήνων και της μεσαίας τάξης. Οπως άλλωστε προτείνουμε για τους φόρους, που κυρίως πλήττουν τη μεσαία τάξη και τους ευάλωτους όπως είναι η μείωση έμμεσων φόρων, η μείωση φόρων στη μισθωτή εργασία και η μείωση φόρων στις οικογένειες με παιδιά» ανέφερε η ανακοίνωση που εξέδωσε αμέσως μετά το Γραφείο Τύπου, ενώ ο υποψήφιος βουλευτής κατήγγειλε «μονταζιέρα», σημειώνοντας ότι «αυτό που εννοούμε ως ενίσχυση αφορά τον φόρο γονικών παροχών. Διότι είναι άδικο να μη φορολογούνται γονικές παροχές μέχρι και τα 4,8 εκατομμύρια ευρώ. Αρα ναι, φορολόγηση των εχόντων, αυτό λέμε. Και επιμένουμε» κατέληξε ο κ. Παραστατίδης. Από τη Χίο όπου περιόδευσε ο Νίκος Ανδρουλάκης τόνισε ότι θέση του ΠΑΣΟΚ είναι η μείωση του ΕΝΦΙΑ για τους ευάλωτους Ελληνες και τη μεσαία τάξη και η προοδευτική μείωση των φόρων γενικότερα και όπως είπε συμπληρωματικά «αυτό συμβαίνει σε όλη την Ευρώπη, όπου υπάρχουν μεγάλες ανισότητες, δεν μπορεί να μην το βλέπει ο κ. Μητσοτάκης»."
efsyn.gr,https://www.efsyn.gr/politiki/392075_kalesma-mahis-gia-tin-koinonia,ΠΟΛΙΤΙΚΗ,Κάλεσμα μάχης «για την κοινωνία»,2023-06-01 06:00, Δημήτρης Τερζής ,"Αρχίζει να ανεβάζει και πάλι τους τόνους της πολιτικής αντιπαράθεσης ο ΣΥΡΙΖΑ-Π.Σ., ασκώντας δριμεία κριτική στη Ν.Δ. για μια σειρά θεμάτων της επικαιρότητας, ενώ την ίδια ώρα έχει αρχίσει να προτάσσει πιο εντατικά το δικό του πρόγραμμα διακυβέρνησης. Αυτό έγινε αντιληπτό, χθες, τόσο από την ομιλία του Αλέξη Τσίπρα στη Νίκαια όσο και από τις παρεμβάσεις των στελεχών της Κουμουνδούρου. Η Ν.Δ. μπήκε στο στόχαστρο για την περίπτωση του Γρηγόρη Ψαριανού, ο οποίος προκάλεσε την κοινή γνώμη με ανάρτησή του στα μέσα κοινωνικής δικτύωσης για τους εκπαιδευτικούς, τους οποίους και έβριζε χρησιμοποιώντας χυδαίους χαρακτηρισμούς. Ο ΣΥΡΙΖΑ αντέδρασε από την πρώτη στιγμή, ζητώντας από τη Ν.Δ. και τον Κυριάκο Μητσοτάκη να αποπέμψει τον κ. Ψαριανό, ενώ σε αυτό το κλίμα κινήθηκε και χθες, βάζοντας στο κάδρο τον ίδιο τον πρόεδρο της Ν.Δ. Ειδικότερα, πηγές της Κουμουνδούρου σημείωναν με νόημα πως η στάση του κ. Ψαριανού είναι ενδεικτική της καθεστωτικής αντίληψης που έχει η συντηρητική παράταξη και πως, μετά το αποτέλεσμα των πρώτων εκλογών, η αλαζονεία της έχει ξεπεράσει κάθε όριο. Οι ίδιες πηγές τόνιζαν, επίσης, ότι, από τη στιγμή που η Ν.Δ. κάλυψε τον κ. Ψαριανό, «αποδεικνύεται τι είδους “αξιολόγηση” ετοιμάζει για τους εκπαιδευτικούς ο κ. Μητσοτάκης». Στο ίδιο πλαίσιο, ο ΣΥΡΙΖΑ αντέδρασε και για τη σπέκουλα της Ν.Δ. όσον αφορά το αφήγημα ότι η Κουμουνδούρου ετοιμάζει νέους φόρους για την κοινωνία. Από τον ΣΥΡΙΖΑ έγινε γνωστό ότι «στο πρόγραμμα του κόμματος δεν υπάρχει καμία κρυφή φορολόγηση», ενώ κατηγορούσαν τη Ν.Δ. πως «συνεχίζει ένα κρεσέντο διαστρεβλώσεων και παραπληροφόρησης». Τόνιζαν, τέλος, ότι ο ΣΥΡΙΖΑ θα βάλει έκτακτο φόρο «στις επιχειρήσεις ενέργειας και διύλισης καυσίμων, οι οποίες εμφανίζουν ουρανοκατέβατα υπερκέρδη, μόνο για το 2022, άνω των 6 δισ. ευρώ». Δίνοντας έμφαση στα καθημερινά προβλήματα των πολιτών, την ακρίβεια, την οικονομία, τη δημόσια υγεία και την παιδεία, ο Αλέξης Τσίπρας πραγματοποίησε, χθες, την πρώτη του ανοιχτή προεκλογική ομιλία, εν όψει των επόμενων εκλογών. Η πλατεία της 17ης Αυγούστου στην Κοκκινιά πλημμύρισε από κόσμο και η επιλογή δεν ήταν τυχαία, καθώς η περιοχή αποτελούσε ένα από τα «κάστρα» του ΣΥΡΙΖΑ παλαιότερα, το οποίο έπεσε στις εκλογές της 21ης Μαΐου. «Δεν είναι τυχαίο που κάνουμε την επανεκκίνησή μας από εδώ», σημείωσε ο πρόεδρος του ΣΥΡΙΖΑ και κάλεσε τον κόσμο να δώσει αγώνα τις επόμενες 25 μέρες και να γίνει ο καθένας απ’ τους πολίτες ο «μεταφορέας» του μηνύματος του προγράμματος του κόμματος. «Αν δεν ανατραπούν οι συσχετισμοί, η χώρα οδηγείται σε μια ανεξέλεγκτη Δεξιά», είπε και απηύθυνε κάλεσμα μάχης «για την κοινωνία». Εκανε λόγο και για τους απογοητευμένους ψηφοφόρους, όπως επίσης και για τους πολίτες που επέλεξαν να ψηφίσουν μικρότερα κόμματα. «Πλέον θα ψηφίσουμε για τις ζωές μας και όχι για κόμματα», σημείωσε και τόνισε ότι «μπορούν να ανατραπούν οι συσχετισμοί, αν βρεθούμε όλοι μαζί στην κάλπη». Κατέληξε λέγοντας ότι ο ΣΥΡΙΖΑ ήταν και θα παραμείνει η μεγάλη δύναμη «στο πλευρό του λαού» και πως καμία ψήφος δεν πρέπει να πάει χαμένη στην επόμενη κάλπη, καθώς κάτι τέτοιο θα εξυπηρετήσει μόνο τη Ν.Δ. και τον Κυρ. Μητσοτάκη."
efsyn.gr,https://www.efsyn.gr/politiki/antipoliteysi/392031_minyma-syspeirosis-kai-anatropis-apo-ton-al-tsipra-sti-nikaia,ΑΝΤΙΠΟΛΙΤΕΥΣΗ,Μήνυμα συσπείρωσης και ανατροπής από τον Αλ. Τσίπρα στη Νίκαια,2023-05-31 21:16, efsyn.gr ,"Πολλαπλά μηνύματα έστειλε ο Αλέξης Τσίπρας, στην πρώτη του ομιλία σε συγκέντρωση μετά τις κάλπες της 21ης Μαΐου, στις οποίες ο ΣΥΡΙΖΑ-ΠΣ υπέστη βαριά ήττα. Σε μία συμβολική κίνηση, ο πρόεδρος του ΣΥΡΙΖΑ ξεκίνησε τη νέα προεκλογική του εκστρατεία από τη Νίκαια και την Κοκκινιά των «εργατικών αγώνων, της εθνικής αντίστασης του μπλόκου». Όπως τόνισε, «εδώ είναι το σπίτι μας και η κληρονομία μας».  Τις προηγούμενες μέρες το κόμμα της Κουμουνδούρου προέβη στην αναγκαία αυτοκριτική και χάραξε νέα εκλογική πορεία στον δρόμο για τις δεύτερες κάλπες της 25ης Ιουνίου, στις οποίες ο ΣΥΡΙΖΑ αισιοδοξεί για ένα πολύ καλύτερο αποτέλεσμα.  «Έχουμε ακούσει το μήνυμα του λαού. Δεν φταίει ο λαός, εμείς φταίμε που δεν επικοινωνήσαμε το πρόγραμμά μας. Αυτήν την ευθύνη την αναλαμβάνω πρώτος εγώ», ξεκαθάρισε ο Αλ. Τσίπρας, στέλνοντας σαφές μήνυμα: «Αλλάζουμε, δυναμώνουμε και προχωράμε». Πρόσθεσε πως «στις 21 Μαΐου ο ελληνικός λαός μας είπε ότι έχει μεγαλύτερες απαιτήσεις από εμάς. Ότι περιμένει περισσότερα. Και είμαι ο πρώτος που θα πω ότι έχει δίκιο. Λάβαμε το μήνυμα και βάζουμε το πήχη ψηλά για να διορθωθούμε». Για την επιθυμία των κέντρων εξουσίας να επιστρέψει ένας βολικός δικομματισμός, έκανε λόγο ο Αλ. Τσίπρας.  Όπως είπε, «τα κέντρα εξουσίας, που για μια ακόμα φορά σχεδιάζουν να μας ξεγράψουν. Προς όσους δεν μπορούν να κρύψουν την αδημονία τους να μας τελειώσουν. Σας απαντάμε λοιπόν σήμερα. Σε όλους εσάς που ξενυχτάτε με τον πόθο να γυρίσει ένας βολικός ελεγχόμενος, συστημικός δικομματισμός. Σας απαντάμε από εδώ από τη Κοκκινιά: ο δικομματισμός που μας χρεκόπησηε δεν θα επιστρέψει, Θα κάνουμε ότι περνά από το χέρι μας για αυτό.Δε πρόκειται να σας κάνουμε το χατίρι. Δε πρόκειται να το βάλουμε κάτω». Ο πρόεδρος του ΣΥΡΙΖΑ εξέφρασε σε πολλά σημεία την αποφασιστικότητα του ίδιου και του κόμματός του να δώσουν τη μεγάλη εκλογική μάχη μέχρι τέλους, για χάρη της κοινωνίας. Όπως σημείωσε, ο αγώνας δεν είναι «για να κρατήσουμε τις έδρες μας και τα ποσοστά μας, αλλά για κρατήσουμε ζωντανή την ελπίδα της δικαιοσύνης. Γιατί το αποτέλεσμα των εκλογών της 21ης Μάη δεν ήταν αρνητικό μόνο για μας. Ήταν αρνητικό για την κοινωνία και τη χώρα... Θα παλέψουμε μέχρι το τελευταίο δευτερόλεπτο πριν κλείσει η κάλπη. Όχι μόνο θα δώσουμε τη μάχη, αλλά θα ματώσουμε άμα χρειαστεί για να την κερδίσουμε». Με αφορμή το πρόσφατο εργατικό δυστύχημα στο Πέραμα, ο Αλ. Τσίπρας μίλησε για το «σκληρό πρόσωπο της πολιτικής της Ν.Δ.». Μεταξύ άλλων ανέφερε πως «έχουμε πόλεμο κατά της εργασίας τα τελευταία 4 χρόνια», σημειώνοντας πως οι κυβερνητικοί αξιωματούχοι της Ν.Δ. «εκμηδένισαν τα μέτρα προστασίας» και «εξουδετέρωσαν τους μηχανισμούς ελέγχους». «Είναι θέμα πολιτικής λοιπόν που δεν σέβεται την ασφάλεια των εργαζομένων, που βάζει τα κέρδη πάνω από τις ζωές των ανθρώπων. Αυτό δεν έχουμε δικαίωμα να το ξεχάσουμε».  Παράλληλα υπογράμμισε πως «ο πολιτικός μας αντίπαλος επενδύει στον φόβο. Δεν υπάρχει όμως μεγαλύτερη αστάθεια από την εργασιακή ανασφάλεια».  Σε άλλο σημείο της ομιλίας του επισήμανε πως «το δημόσιο αγαθό είναι ο μεγάλος τους εχθρός, θέλουν να το καταργήσουν και συνταγματικά». Στέλνοντας μήνυμα νίκης, δήλωσε πως «τίποτα δεν έχει κριθεί πριν ανοίξουν οι κάλπες. Η δημοκρατία δεν αναπνέει με τον φόβο και τις απειλές. Μπορούμε να βάλουμε φραγμό στην αλαζονεία και τον φόβο». Δεν παρέλειψε να αφήσει αιχμές για άλλα κόμματα της Κεντροαριστεράς που δεν φάνηκαν πρόθυμα να συνεργαστούν με τον ΣΥΡΙΖΑ, με αφορμή το σύστημα της απλής αναλογικής. «Απλώσαμε το χέρι», αλλά «μας το έκοψαν», είπε ο Αλ. Τσίπρας, υπογραμμίζοντας πως «έχουν κι αυτοί ευθύνες». Τέλος, απηύθυνε κάλεσμα σε όλους να ενισχύσουν τον ΣΥΡΙΖΑ στις δεύτερες κάλπες. «Αξίζει να ενώσουμε δυνάμεις και να δώσουμε μαζί αυτή τη μάχη. Μαζί μπορούμε», τόνισε, προσθέτοντας πως καμία ψήφος δεν πρέπει να πάει χαμένη, καμία ψήφος δεν πρέπει να δοθεί «χωρίς να υπολογίζουμε αυτό που έρχεται...». «Θα τα καταφέρουμε θα τη δώσουμε αυτή τη μάχη, θα σταθούμε όρθιοι», κατέληξε ο πρόεδρος του ΣΥΡΙΖΑ. "
efsyn.gr,https://www.efsyn.gr/politiki/antipoliteysi/392029_o-n-androylakis-diapseydei-tin-ekstrateia-foro-tromokratias-tis-nd,ΑΝΤΙΠΟΛΙΤΕΥΣΗ,Ο Ν. Ανδρουλάκης διαψεύδει την εκστρατεία φορο-τρομοκρατίας της Ν.Δ.,2023-05-31 20:53, efsyn ,"Περιοδεία του προέδρου του ΠΑΣΟΚ-Κινήματος Αλλαγής Νίκου Ανδρουλάκη στον Δήμο Παύλου Μελά στη Θεσσαλονίκη. Τετάρτη 31 Μαΐου 2023  «Επιδιώκουμε φορολογική δικαιοσύνη και αντιμετώπιση των κοινωνικών ανισοτήτων, δεν θα μας κάμψουν τα fake news και οι τραμπισμοί της Νέας Δημοκρατίας», επισήμανε ο Νίκος Ανδρουλάκης απ' την Πολίχνη Θεσσαλονίκης απαντώντας στη συντονισμένη επίθεση φορο-τρομοκρατίας από Ν.Δ. και φιλικά της ΜΜΕ ενόψει των επαναληπτικών εκλογών. «Είχαν συνηθίσει από μία αντιπολίτευση, η οποία έλεγε πράγματα τα οποία δεν μπορούσαν να υλοποιηθούν και ο κ. Μητσοτάκης δεν απολογείται για όσα έχει πράξει μέχρι σήμερα. Εμείς με την πρόοδο, με το ρεαλισμό, με την υπευθυνότητα, βάζουμε τα πράγματα στο τραπέζι και επιδιώκουμε φορολογική δικαιοσύνη και αντιμετώπιση των κοινωνικών ανισοτήτων» σημείωσε ο πρόεδρος του ΠΑΣΟΚ- Κινήματος Αλλαγής. Και συνέχισε: «Είναι αδιανόητο η προπαγάνδα της Νέας Δημοκρατίας να μην απαντά στα απλά ερωτήματα: Πώς οι κοινωνικές ανισότητες είναι πιο διευρυμένες από ποτέ; Πώς γίνεται τα 2/3 των έμμεσων φόρων να πλήττουν τους πιο φτωχούς Έλληνες και τη μεσαία τάξη; Πώς είναι δυνατόν να μη στηρίζουν το Εθνικό Σύστημα Υγείας όταν υπάρχουν οι λίστες της ντροπής στα χειρουργεία; Πώς είναι δυνατόν να μη στηρίζουν τη δημόσια Παιδεία, όταν τα παιδιά μας θέλουν καλύτερες υπηρεσίες και περισσότερα εφόδια για να αντέξουν τις σημερινές δύσκολες συνθήκες;» Τις διαστρεβλώσεις και τα fake news της Ν.Δ. για τις επιδιώξεις του ΠΑΣΟΚ στο μέτωπο της φορολογίας είχε διαψεύσει και νωρίτερα ο πρόεδρος του ΠΑΣΟΚ κατά την περιοδεία του στη Χίο. «Το ΠΑΣΟΚ πουθενά στο πρόγραμμά του δεν μιλά για αύξηση του ΕΝΦΙΑ. Ακριβώς το αντίθετο. Έχει ψηφίσει τρεις φορές τη μείωση του ΕΝΦΙΑ. Θέση μας είναι η μείωση του ΕΝΦΙΑ για τους ευάλωτους Έλληνες και τη μεσαία τάξη, η προοδευτική μείωση των φόρων γενικότερα» είπε ο Ν. Ανδρουλάκης. Και συνέχισε: «Γιατί έχουμε αυτή τη θέση; Αυτό συμβαίνει σε όλη την Ευρώπη, όπου υπάρχουν μεγάλες ανισότητες. Δεν μπορεί να μην το βλέπει ο κ. Μητσοτάκης, όταν -σύμφωνα τον ΟΟΣΑ - τα νοικοκυριά της χώρας μας είναι τρίτα από το τέλος της Ευρωπαϊκής Ένωσης σε αγοραστική δύναμη. Όταν τα 2/3 των φόρων είναι έμμεσοι άδικοι φόροι που χτυπούν τους πιο ευάλωτους και τη μεσαία τάξη. Συγχρόνως 150 εισηγμένες εταιρείες - μεγάλες εταιρείες - έχουν τριπλασιάσει τα κέρδη τους. Αυτό δείχνει ότι οι φορολογικές επιλογές της Νέας Δημοκρατίας υπερασπίζονται τους λίγους και ισχυρούς και όχι τους αδύναμους και τη μεσαία τάξη. Έχουμε άλλη αντίληψη και καλώς άνοιξε αυτή η συζήτηση»."
efsyn.gr,https://www.efsyn.gr/politiki/antipoliteysi/392017_i-omilia-toy-al-tsipra-apo-ti-nikaia-live,ΑΝΤΙΠΟΛΙΤΕΥΣΗ,Η ομιλία του Αλ. Τσίπρα από τη Νίκαια [LIVE],2023-05-31 19:55, efsyn.gr ,"Με το βλέμμα στις εθνικές εκλογές της 25ης Ιουνίου, ο πρόεδρος του ΣΥΡΙΖΑ-ΠΣ Αλέξης Τσίπρας πραγματοποιεί ομιλία στη Νίκαια, στην Πλατεία 17ης Αυγούστου (Οσία Ξένη).​ Μετά τη βαριά ήττα στις κάλπες της 21ης Μαΐου, η Κουμουνδούρου επιχείρησε να διορθώσει τα σοβαρά λάθη και τις αστοχίες που υπήρξαν, χαράσσοντας μια νέα εκλογική πορεία. Στόχος του ΣΥΡΙΖΑ είναι πλέον η ανατροπή του πρώτου εκλογικού αποτελέσματος, με την αισιοδοξία ότι η νέα αναμέτρηση θα είναι διαφορετική από τη προηγούμενη.  "
efsyn.gr,https://www.efsyn.gr/politiki/antipoliteysi/392011_mantzos-kata-skertsoy-gia-foroys-kai-agorastiki-dynami-politon,ΑΝΤΙΠΟΛΙΤΕΥΣΗ,Μάντζος κατά Σκέρτσου για φόρους και αγοραστική δύναμη πολιτών,2023-05-31 16:44, efsyn.gr ,"Με όπλο την «φορο – τρομοκρατία» οδεύει προς τις εκλογές η Νέα Δημοκρατία, έχοντας ως «πρωταγωνιστές» στην προσπάθεια αυτή, τον εκπρόσωπο Τύπου του κόμματος, Άκη Σκέρτσο, καθώς και τα φιλοκυβερνητικά ΜΜΕ.  Με αφορμή λοιπόν τις δηλώσεις Σκέρτσου περί κρυφής ατζέντας από ΣΥΡΙΖΑ και ΠΑΣΟΚ, ο Δημήτρης Μάντζος (εκπροσώπου Τύπου του ΠΑΣΟΚ-ΚΙΝ.ΑΛΛ.) εξαπέλυσε πυρά κατά της Ν.Δ., τονίζοντας πως το κόμμα της Πειραιώς δεν ενδιαφέρεται για για τη συντριπτική πλειοψηφία των μισθωτών, των συνταξιούχων, των μικρομεσαίων επιχειρηματιών, των ελεύθερων επαγγελματιών, των αγροτών και των νέων. Μεταξύ άλλων ο εκπρόσωπος Τύπου του ΠΑΣΟΚ δήλωσε πως η Ν.Δ. μείωσε δραστικά την αγοραστική δύναμη και έπληξε το βιοτικό επίπεδο των ελληνικών οικογενειών, ενώ εξυπηρέτησε συγκεκριμένα συμφέροντα καθ' όλη τη διάρκεια της τελευταίας τετραετίας.  Τελικά για ποιους ενδιαφέρονται ο κ. Σκέρτσος και η Νέα Δημοκρατία; Με όσα λένε και όσα κάνουν δεν ενδιαφέρονται σίγουρα για τη συντριπτική πλειοψηφία των μισθωτών, των συνταξιούχων, των μικρομεσαίων επιχειρηματιών, των ελεύθερων επαγγελματιών, των αγροτών και των νέων. Αυτούς η Νέα Δημοκρατία φρόντισε να τους φορτώσει με τους πιο άδικους φόρους, τους έμμεσους φόρους, παίρνοντας από την τσέπη τους και βάζοντας στα κρατικά ταμεία επιπλέον 5 δισεκατομμύρια ευρώ με την έκρηξη της ακρίβειας. Έτσι μείωσε δραστικά την αγοραστική δύναμη και έπληξε το βιοτικό επίπεδο των ελληνικών οικογενειών. Έτσι αφαίρεσε τους αναγκαίους πόρους από το κοινωνικό κράτος, απαξιώνοντας τα δημόσια νοσοκομεία και τη δημόσια εκπαίδευση. Την ίδια στιγμή, η Νέα Δημοκρατία επιτίθεται στο ΠΑΣΟΚ για να προστατεύσει τους γόνους, που θα αποκτήσουν αφορολόγητα περιουσία εκατομμυρίων ευρώ και τους μεγάλους μετόχους με μερίσματα εκατοντάδων χιλιάδων ευρώ. Ας μην ξεχνάμε ότι επί τέσσερα χρόνια εξυπηρετεί τα ίδια συμφέροντα με τις απευθείας αναθέσεις των 10 δισεκατομμυρίων ευρώ ζημιώνοντας ευθέως το δημόσιο συμφέρον. Αυτούς πραγματικά εκφράζει και για αυτούς ενδιαφέρεται η Νέα Δημοκρατία, καθώς αφήνει τους μισθωτούς να επιβαρύνονται με φορολογικούς συντελεστές, που φτάνουν και υπερβαίνουν  το 40%. Είναι ενδεικτικό ότι ακόμη και η εξαγγελία του κ. Μητσοτάκη για τη φορολόγηση με 90% συντελεστή των υπερκερδών στη λιανική των προμηθευτών ηλεκτρικής ενέργειας, ΔΕΝ ΕΧΕΙ ΩΣ ΤΩΡΑ εισπραχθεί. Καθόλου τυχαίο βέβαια. Όσον, δε, αφορά στις σημερινές απορίες του κ. Σκέρτσου, να του υπενθυμίσουμε ότι η χρηματοδότηση του ΦΠΑ στα τρόφιμα και του ΕΦΚ στα καύσιμα είναι επιβεβλημένο να γίνει από τα 5 δισεκατομμύρια υπερέσοδα, που πλήρωσαν οι Έλληνες πολίτες. Τέλος, είναι ντροπιαστική η συνεχιζόμενη άρνηση της Νέας Δημοκρατίας να επαναφέρει το ΕΚΑΣ για 350.000 χαμηλοσυνταξιούχους,  που ζουν ακόμη και κάτω από τα όρια της φτώχειας.  "
efsyn.gr,https://www.efsyn.gr/stiles/hronografima/391972_pros-kalpi-kalpasmos,ΧΡΟΝΟΓΡΑΦΗΜΑ,Προς κάλπη καλπασμός,2023-05-31 16:00, Πέτρος Μανταίος ,"Δεν μας έφταναν τα μύρια όσα, έχουμε και άλλα τόσα. Καθόσον η αυτοδυναμία ή είναι μία ή δεν είναι καμία. Κι αφού δεν έφτασε η πρώτη κάλπη, πάμε για δεύτερη, μπορεί και τρίτη. Ορεξη να ’χουμε Γεραπετρίτη (δεν έβγαινε αλλιώς η ομοιοκαταληξία· άλλωστε ο Γεραπετρίτης κολλάει παντού). Πήρα κι εγώ σβάρνα τα λεξικά· κυρίως ένα της αρχαίας, του Σακελλαρίου. Γκουγκλάρισα και διάφορα, φτάνοντας μέχρι Μπαμπινιώτη, γνωστό καθαρευουσιάνο που μιμείται τη δημοτική… Είδα λοιπόν πως υπάρχουν διαφορές από κάλπη, σε καλπασμό και κάλπικο. Κάλπη, για τους αρχαίους, ήταν ο καλπασμός, κατά συνεκδοχή το ίδιο το άλογο· «κάλπη· ίππος βαδιστής (άλογο κούρσας) και είδος δρόμου (ιπποδρομίας)», σημειώνει ο Ησύχιος, ο δε Παυσανίας, περιγράφοντας συγκεκριμένη ιπποδρομία στην Ολυμπία (ο αναβάτης τερματίζοντας αφίππευε εν κινήσει), διευκρινίζει ότι γινόταν αποκλειστικά με φοράδες. Δεν ξέρω αν, σε περίπτωση ισοπαλίας, γινόταν και δεύτερη ή και τρίτη ιπποδρομία ή αν άλλαζαν και κάλπες! Την κάλπη τώρα, προς την οποία καλπάζει η χώρα δεύτερη φορά (με δυνατά ή με κουτσά άλογα είναι άνευ σημασίας…), οι αρχαίοι την έλεγαν καλπίδα (καλπίς) και ήταν δοχείο: υδρία, στάμνος στην Οδύσσεια, «κάλπισί τ’ εκ ποταμών δρόσον άρατε» («πάρτε με στάμνες δροσερό νερό απ’ τα ποτάμια», Αριστοφάνης, «Βάτραχοι»), αλλά και, πάλι Αριστοφάνης, «Σφήκες»: «κάλπεις καλεί ένθα τας ψήφους καθίεσαν οι δικάζοντες» (δίκαζαν τότε οι ψηφοφόροι, αποφάσιζαν· ήταν αλλιώτικη δημοκρατία!). Υπάρχει βέβαια και η… μακάβρια κάλπη (καλπίς)-τεφροδόχος. Την αναφέρει ο ποιητής Μελέαγρος (τη… βρίσκουν πότε πότε οι ποιητές με τον θάνατο, όπως και με τον έρωτα, κολλάνε συχνά αυτά τα δυο!): «κάλπιν υπό χθόνα θέσθαι»· τι να μεταφράσεις! Συχνά τα αρχαία είναι σαφέστερα από τα δικά μας, νεότερα. Π.χ. τα δικά μας συχνά νοθεύονται, εξαπατούν, ψεύδονται. Γίνονται… κάλπικα. Ε, αυτό δεν είναι αρχαίο, το πήραμε από το τουρκικό calp, που σημαίνει ακριβώς… κάλπικο, ψεύτικο, κίβδηλο…"
efsyn.gr,https://www.efsyn.gr/stiles/apopseis/391982_syriza-baterlo-ermineies-kai-eythynes,ΑΠΟΨΕΙΣ,"ΣΥΡΙΖΑ, Βατερλό, ερμηνείες και ευθύνες",2023-05-31 16:00, Γιάννης Θανασέκος* ,"Οπως ήταν φυσικό, οργιάζουν σχόλια και αναλύσεις γύρω από το Βατερλό του ΣΥΡΙΖΑ-Π.Σ. Σε όλους αυτούς τους απολογισμούς, πρόχειρους ή πιο σοβαρούς, αποσιωπάται ωστόσο το γεγονός ότι αμέσως μετά την ήττα του 2019 η οργανωτική, πολιτική και προγραμματική εξέλιξη του κόμματος προς ένα θολό «συμπεριληπτικό» κεντροαριστερό-κεντροδεξιό και προσωποπαγές πολιτικό μόρφωμα είχε γίνει ήδη αντικείμενο πολυδιάστατης αυστηρής κριτικής από μελετητές της πολιτικής συγκυρίας αλλά και από αγωνιστές της ριζοσπαστικής Αριστεράς, είτε κομματικά ανένταχτους είτε στις παρυφές του ΣΥΡΙΖΑ, είτε από μέλη της βάσης του. Η δημόσια αυτή κριτική, όλο και πιο έντονη, αποτυπώθηκε σε εκατοντάδες άρθρα σε ιστοσελίδες, περιοδικά, social media και εφημερίδες – προς τιμήν της, η «Εφ.Συν.» έδωσε χώρο γι’ αυτόν τον πλούσιο κριτικό διάλογο. Ο κώδων του κινδύνου είχε κρουσθεί προ πολλού. Η ηγεσία του ΣΥΡΙΖΑ-Π.Σ. σφράγιζε ερμητικά αυτιά και μάτια. Δεν πρόκειται εδώ για τη δικαίωση «μετά Χριστόν προφητών», αλλά για την επίγνωση του πώς φτάσαμε ώς εδώ – αυτό εξηγεί και τη δικαιολογημένη τάση κάποιων να αναδημοσιεύουν παλαιότερα άρθρα τους όπου με διαύγεια τόνιζαν αυτή την καταστροφική μετάλλαξη. Οι περισσότεροι απολογισμοί της ώρας επικεντρώνονται στις «αστοχίες» και στα «λάθη» της προεκλογικής εκστρατείας ξεχνώντας, εσκεμμένα από πολλούς, ό,τι είχε προηγηθεί. Παραλογισμοί της τελευταίας στιγμής, συνθήματα αμφιβόλου ποιότητος και αισθητικής προ των εκλογών δεν ήταν παρά το κεράσι πάνω στην τούρτα μιας προαναγγελθείσας ήττας. Ο κύβος ερρίφθη. Η ηγεσία του ΣΥΡΙΖΑ-Π.Σ. αυτοακυρώθηκε. Η συντριπτική ήττα δείχνει ξεκάθαρα την έξοδο στον πρόεδρο και στο άμεσο επιτελείο του. Είναι στα όρια του ανεκτού να βλέπεις τον πρόεδρο του ΣΥΡΙΖΑ να επικαλείται τον κίνδυνο (που δεν αμφισβητώ) ενός Μητσοτάκη ως κυρίαρχου Ηγεμόνα τη στιγμή που ο ίδιος θεσμοποίησε εαυτόν ως Ηγεμόνα του κόμματός του, με τη θερμή υποστήριξη των μεν και τη σιγή των πολλών. Τις «Γέφυρες» των «εκσυγχρονιστών» της «Προοδευτικής Συμμαχίας», τις παρέσυρε ο χείμαρρος και τις «Ομπρέλες» των «53+» τις πήρε ο βοριάς. Ο βασιλιάς είναι γυμνός. Οσον αφορά τα think tanks πανεπιστημιακών, καθηγητών και ερευνητών που πλαισίωσαν ως άτυποι ή τυπικοί σύμβουλοι τον πρόεδρο και άλλα στελέχη, ας ελπίσουμε ότι θα αναλογιστούν το τι συνέβη και θα αναλάβουν το μερίδιο της ευθύνης που τους αναλογεί. Βέβαια, θα επιστρέψουν στο διδακτικό και ερευνητικό τους έργο. Αυτά ως προς την ηγεσία. Οσο για τα πειθήνια στελέχη και μέλη, αναμασούν την εντολή της στιγμής: «Κάναμε λάθη αλλά φταίνε και οι άλλοι, του δημοκρατικού τόξου, δεν είναι ώρα για συζητήσεις και κριτικές, προέχει η μέγιστη συσπείρωση των δυνάμεών μας για να μειώσουμε τις απώλειες και για να αναδείξουμε ότι υπάρχει ακόμα μια μαχόμενη Αριστερά». Αισιοδοξία της βούλησης ή απαισιοδοξία της λογικής; Οσον αφορά τις προτεινόμενες ερμηνείες της συντριπτικής αυτής ήττας (και τις αντιδράσεις προς αυτήν), αφήνω στη μοίρα τους αυτές που επικαλούνται ερμηνευτικά σχήματα προχείρως δανειζόμενα από την ψυχολογία και την ψυχανάλυση (διαχείριση του πένθους, τραυματικό σοκ, μετατραυματικό στρες σύνδρομο Στοκχόλμης κ.ά. του είδους). Αφήνω επίσης στο περιθώριο το επιχείρημα ότι ο ΣΥΡΙΖΑ-Π.Σ. είχε, ιδιαίτερα κατά την προεκλογική εκστρατεία, ένα «λάθος αφήγημα». Το λάθος ήταν ακριβώς το να προτάσσει «αφήγημα» και όχι καθαρή πολιτική. Θα περιοριστώ στις ερμηνείες που εμφανίζονται εκ πρώτης όψεως ως πιο ουσιαστικές. Συνοπτικά: συντηρητικοποίηση της κοινωνίας στην Ελλάδα (αλλά και γενικότερα), διάχυτη αδιαφορία των μαζών, φοβίες για το αύριο και επικράτηση του ατομικισμού. Αν κάτι τέτοιο ισχύει, προϋποθέτει κατά βάση την πρόσληψη της κοινωνίας ως μιας παθητικής μάζας, που προσαρμόζεται και αποδέχεται συμπεριφορές και μορφές ύπαρξης που της επιβάλλει το εκάστοτε κυρίαρχο οικονομικό, κοινωνικό και ιδεολογικό μοντέλο. Μια τέτοια προϋπόθεση δεν ευσταθεί, ούτε επαληθεύεται διαχρονικά. Με τον έναν ή τον άλλο τρόπο, ευθέως ή εμμέσως, μια τέτοια τοποθέτηση αποδίδει τις ευθύνες στις κατακερματισμένες μάζες παρακάμπτοντας ουσιαστικά το θέμα των αιτιών και των ευθυνών που οδήγησαν σε αυτή την τόσο απαξιωτική εικόνα της κοινωνίας. Βέβαια, όλοι αποδίδουν τις αιτίες και τις ευθύνες αυτής της χειραγώγησης των μαζών στην υπεροπλία του νεοφιλελευθερισμού ως εκδοχή του ύστερου καπιταλισμού, υπεροπλία σε όλα τα επίπεδα, οικονομική, πολιτική, επικοινωνιακή και κυρίως ιδεολογική: κατόρθωσε να επιβάλει στην κοινή συνείδηση την αποδοχή του δόγματός του, ήτοι την παραδοχή ότι η κοινωνία δεν υπάρχει, υπάρχουν μόνο άτομα με ίσες ευκαιρίες, κάποιοι τις εκμεταλλεύονται επιτυχώς και άλλοι όχι, το γνωστό «δεν υπάρχει εναλλακτική». Το κυριότερο όμως είναι ότι κατόρθωσε, ως απόρροια των παραπάνω, να εμφυτεύσει στην κοινή συνείδηση την πεποίθηση ότι η επιβίωση των πολλών απέναντι στις προκλήσεις της ζωής και της Ιστορίας απαιτεί πάνω απ’ όλα ανθεκτικότητα και χαμηλές προσδοκίες. Αναμφίβολα, η υπεροπλία του νεοφιλελευθερισμού έπαιξε μείζονα ρόλο στη διαμόρφωση αυτού του σκηνικού. Αλλά οι αιτίες και οι ευθύνες είναι πάντα πολύπλευρες. Δεν είναι ελάσσονος σημασίας οι ευθύνες των κομμάτων της Αριστεράς, ιδιαίτερα δε της ιστορικής σοσιαλδημοκρατίας, που υιοθέτησαν στο ακέραιο, από τα τέλη της δεκαετίας του 1970 έως σήμερα, το νεοφιλελεύθερο υπόδειγμα. Ως προς αυτό, ο ΣΥΡΙΖΑ-Π.Σ. υπερέβη εαυτόν: πρόβαλε, άκουσον άκουσον, το τραγελαφικό επιχείρημα μιας δήθεν εν δυνάμει «αναγέννησης» του σοσιαλδημοκρατικού εγχειρήματος στην Ευρώπη (!), μιας «αριστερής» διαχείρισης του Ταμείου Ανάκαμψης και Ανθεκτικότητας (!) και άλλα του ίδιου βεληνεκούς, την ίδια στιγμή που η Ευρώπη εν μέσω πολέμου επιστρέφει στη λιτότητα. Αλλά ουδείς λόγος επ’ αυτού. Ας θυμηθούμε τους διανοούμενους γεφυροποιούς του ΣΥΡΙΖΑ που εν μέσω μνημονίων εκθείαζαν την αρετή της «ανθεκτικότητας» και των «χαμηλών προσδοκιών» ως μέσο αντιμετώπισης των προκλήσεων της «Νέας Εποχής»! Καλό θα ήταν να αναδημοσιευθούν αυτά τα άρθρα και οι κριτικές τους για να κοιταχθεί ο ΣΥΡΙΖΑ στον καθρέφτη του. Αυτά προς το παρόν… * Καθηγητής Πολιτικής Κοινωνιολογίας, Βρυξέλλες"
efsyn.gr,https://www.efsyn.gr/stiles/apopseis/391986_anagki-bathias-ermineias-tis-syntribis-toy-syriza,ΑΠΟΨΕΙΣ,Ανάγκη βαθιάς ερμηνείας της συντριβής του ΣΥΡΙΖΑ,2023-05-31 16:00, Δημήτρης Δεσύλλας* ,"Η πολιτικά ακριβής ερμηνεία γι’ αυτή τη συντριβή είναι απαραίτητος όρος για την ταξική ανασυγκρότηση του εργατικού κινήματος, το μέλλον της Aριστεράς και, κυρίως, για την ανεξαρτησία της Επαναστατικής Aριστεράς. Τον Ιούλη του 2019, ο ΣΥΡΙΖΑ έχασε από τη Ν.Δ. με 8 μονάδες διαφορά, γιατί: α) Δυσφήμησε κάθε έννοια Αριστεράς, μετατρέποντας το μεγάλο λαϊκό ΟΧΙ, στο δημοψήφισμα του 2015, σε κατάπτυστο ΝΑΙ στον Σόιμπλε και στην Ε.Ε., β) έφερε το 3ο χειρότερο Μνημόνιο μέχρι το 2060 (το ψήφισαν 5 κόμματα ΣΥΡΙΖΑ - ΑΝ.ΕΛΛ. - Ποτάμι - Ν.Δ. - ΠΑΣΟΚ και 222 βουλευτές) και το ξεπούλημα όλης της δημόσιας περιουσίας για 99 χρόνια, μέσω του κακόφημου Υπερταμείου (π.χ. πήγε να πουλήσει το αεροδρόμιο «Ελ. Βενιζέλος» με 700 εκατ. ευρώ, αλλά η Ε.Ε. τον υποχρέωσε να το πουλήσει στο διπλάσιο 1,4 δισ. ευρώ), γ) με τη δεξιά κυβερνητική πολιτική του (2015-2019) κατήργησε στην πράξη τις διακρίσεις: μνημόνιο/αντιμνημόνιο, Δεξιά/Αριστερά, παλιό/νέο (μάζεψε όλη τη σαβούρα του παλιού - σάπιου ΠΑΣΟΚ), συλλογικό/ατομικό, εμείς/εγώ (έγινε κόμμα αστικό και αρχηγικό). Κατήργησε το λεγόμενο «ηθικό πλεονέκτημα» της Αριστεράς (έβγαλε ευρωβουλευτές τον γιο του Κόκκαλη και τον «εραστή» δυτικών και βελγικών προαστίων Αλέξη Γεωργούλη)! Παρ’ όλα αυτά, στις εκλογές του Ιούλη 2019, λεηλάτησε εκλογικά όλη την Αριστερά και τη μισή ΑΝΤΑΡΣΥΑ και, το κυριότερο, έφερε στην κυβέρνηση τον Μητσοτάκη με 40%! Γιατί τώρα, όμως, έχασε από τη Ν.Δ. με 21 μονάδες διαφορά; Γιατί σε όλα τα προηγούμενα, παρ’ όλο που μεσολάβησε μια 4ετία δολοφονικής πολιτικής της Ν.Δ. (αστυνομοκρατία, υποκλοπές, έγκλημα Τεμπών κ.ά.), προστέθηκαν λειτουργώντας πολλαπλασιαστικά και τα εξής: 1. Ασκησε συναινετική «μαϊμού» αντιπολίτευση στη Ν.Δ. (2019-2023). Στην πανδημία πρότεινε κοινή υπουργό Υγείας την κ. Α. Λινού, έλεγε «θα λογαριαστούμε μετά». Εβαλε στον «πάγο» τα κινήματα. 2. Εβαλε εκλογικό στόχο «να φύγει η Δεξιά», αλλά να μείνει η δεξιά πολιτική (Ε.Ε., ΝΑΤΟ, βάσεις, εξοπλισμοί κ.ά.). 3. Αποπολιτικοποίησε την αντιπαράθεση με το εκλογικό δίλημμα: Τσίπρας ή Μητσοτάκης. 4. Είχε αλλοπρόσαλλη εκλογική τακτική: από τη νίκη του ΣΥΡΙΖΑ, σε προοδευτική συγκυβέρνηση με ΠΑΣΟΚ, ΜέΡΑ25 και ανοχή ΚΚΕ, σε κυβέρνηση «ηττημένων» αν βγαίνουν τα κουκιά, κυβέρνηση ανοχής, κυβέρνηση ειδικού σκοπού (κάθαρσης για τις υποκλοπές). 5. Δυσφήμησε την έννοια της απλής αναλογικής με τον εκλογικό «κόφτη» του 3%, εκβιάζοντας τους ψηφοφόρους της Αριστεράς και γενικά των μικρών κομμάτων (θεώρησε ότι απλή αναλογική είναι μόνο η κατάργηση του μπόνους στη Ν.Δ.). 6. Εγινε κακέκτυπο - απομίμηση του παλιού παπανδρεϊκού ΠΑΣΟΚ. 7. Ξαναζέστανε τη σούπα της κακόφημης «αλλαγής» που έγινε αστική εναλλαγή, επί 40 χρόνια σε βάρος του λαού. 8. Βγήκε «από τα δεξιά» στο ΠΑΣΟΚ του Ν. Ανδρουλάκη, δίνοντας «συγχωροχάρτι» στους Καραμανλήδες και στην πολιτική τους (υποψηφιότητες τύπου Αντώναρου, Παχατουρίδη για δήμαρχο στο Περιστέρι, δηλώσεις Αρη Σπηλιωτόπουλου κ.ά.). 9. Αναζήτησε ψήφους από τα ορφανά της Χρυσής Αυγής, ήρθε έτσι σε αντίθεση με τα πλατιά αντιφασιστικά αισθήματα του λαού. 10. Εβαλε, την παραμονή των εκλογών, το τελευταίο «αυτογκόλ» με τον χειρισμό της υπόθεσης Κατρούγκαλου, χωρίς να πει κουβέντα για τις 59 φοροαπαλλαγές στους εφοπλιστές και το αφορολόγητο της Εκκλησίας. Οσο για την περιβόητη, μυθοποιημένη και πολυπληθή «μεσαία τάξη», αυτή ροκανίζει τα δισ. ευρώ των «μη επιστρεπτέων» επιδοτήσεων και του Ταμείου Ανάκαμψης της Ε.Ε., απολαμβάνει διακομματική φορολογική ασυλία (δηλώνει εισόδημα κάτω από 10.000 ευρώ) και, επιπλέον, σκούζει για φορομπηξία! Γι’ αυτό ψηφίζει χειροπόδαρα Ν.Δ. (ποσοστό 55%, 40 μονάδες διαφορά από τον ΣΥΡΙΖΑ)! Ολους τους φόρους (έμμεσους και άμεσους) τους πληρώνουν η εργατική τάξη, οι εργαζόμενοι και οι συνταξιούχοι, που απαιτούν δίκαιη και προοδευτική φορολογική πολιτική και όχι επιδόματα εξευτελισμού και ελεημοσύνης! * Μέλος της Π.Ε. του ΝΑΡ Για την Κομμουνιστική Απελευθέρωση"
efsyn.gr,https://www.efsyn.gr/stiles/apopseis/391997_egine-i-koinonia-pio-syntiritiki,ΑΠΟΨΕΙΣ,Εγινε η κοινωνία πιο συντηρητική;,2023-05-31 16:00, Παντελής Κυπριανός* ,"Μετά τις πρόσφατες εκλογές ακούστηκαν πολλές αυθόρμητες «ερμηνείες» για τα αποτελέσματα. Κάποιοι απέδωσαν τη συντριβή του ΣΥΡΙΖΑ στην κυβερνητική του θητεία. Αλλοι, όπως ο Μ. Βορίδης, έκαναν λόγο για στρατηγική ήττα των ιδεών της Αριστεράς. Αλλοι μίλησαν για συντηρητική στροφή της κοινωνίας. Αν δεχτούμε τη θέση αυτή, τότε αποδίδουμε το αποτέλεσμα όχι στους κομματικούς λόγους και πρακτικές αλλά στις αντιλήψεις των ατόμων. Ισχύει αυτό; Για να απαντήσω προσφεύγω στην έννοια του Λόγου όπως την όρισε ο Μ. Φουκό. Πρόκειται για νοηματικές παγιώσεις οι οποίες ορίζουν λόγους και πρακτικές των κοινωνικών υποκειμένων και συλλογικοτήτων οι οποίες ανταγωνίζονται για το περιεχόμενό τους. Δεν πρόκειται για ιδεολογίες, που είναι πιο «συνειδητές» συλλογικές κατασκευές. Ο Λόγος, οι Λόγοι δεν είναι ομοιογενείς. Αντίθετα, περικλείουν, ιδιαίτερα στις σημερινές πολύπλοκες κοινωνίες, αντιφατικά στοιχεία. Ενδεικτικά ένα Λόγος που εμφανίζεται ως αντιρατσιστικός μπορεί να βρίθει από ρατσιστικά στερεότυπα. Ας δούμε τα ερευνητικά δεδομένα για τις «προτιμήσεις» των Ελλήνων σε τρία θεμελιώδη ζητήματα: Παρά τις μικρές μετατοπίσεις ισχυρότατη στον δεσπόζοντα Λόγο είναι η παρουσία του έθνους – της πατρίδας. Συμβαδίζει με μια ηρωική αντίληψη της Ιστορίας, εξαιρετικά ανθεκτική για καπιταλιστική χώρα που δίνει βάρος σε αξίες όπως η ευημερία και για χώρα-μέλος για χρόνια πολλά υπερεθνικής συσσωμάτωσης, της Ευρωπαϊκής Ενωσης. Προφανέστατα η οικοδόμηση του εθνικού μας εαυτού και οι ελληνοτουρκικές σχέσεις δεν είναι άμοιρες γι' αυτό. Αυτή η εικόνα διαχέεται παντού, ιδιαίτερα στο σχολείο – λιγότερο μετά το 1974. Η εικόνα αυτή διαμορφώνει την εικόνα μας για τους Αλλους, τους «ξένους». Οι έρευνες δείχνουν αρνητική εικόνα για τους Αλλους ιδιαίτερα όταν δεν είναι λευκοί και προέρχονται από φτωχές χώρες. Είμαστε ρατσιστές; Δεν είναι τόσο απλό. Αν δούμε τις σχετικές έρευνες σε ζητήματα ατομικών ελευθεριών, σχέσεων των δύο φύλων, έμφυλων ταυτοτήτων, γάμου, έχουμε μια διαφορετική εικόνα. Θα λέγαμε ότι οι Ελληνες είναι πιο φιλελεύθεροι. Μπορεί να μη βιώσαμε ως κοινωνία, λόγω της απριλιανής δικτατορίας, τα δυτικά κινήματα των δεκαετιών του 1960 και, εν μέρει, του 1970, ωστόσο οι Ελληνες, ιδιαίτερα οι νέοι, δηλώνουν σε γενικές γραμμές ανεκτικοί στα ζητήματα αυτά. Προφανώς όχι όλοι. Οι γυναικοκτονίες –και όχι μόνο– το μαρτυρούν. Μια πλειονότητα όχι τόσο ισχυρή όσο στο προηγούμενο ζήτημα. Τέλος, έχουμε συνθετότερη εικόνα για το κράτος και τον ρόλο του. Δυσπιστία γι' αυτό, για το προσωπικό του, για την αποτελεσματικότητά του. Ετσι οι Ελληνες βλέπουν με ανακούφιση κάθε μέτρο, όπως η ψηφιοποίηση, που μειώνει τη γραφειοκρατία. Ταυτόχρονα, δηλώνουν ότι προτιμούν να δουλεύουν εκτός Δημοσίου. Ασφαλώς, πάρα πολλοί συνεχίζουν να αναζητούν θέση στο Δημόσιο. Αυτό εξηγείται από την αγορά εργασίας ιδιαίτερα στον ιδιωτικό τομέα. Τέλος, τα τελευταία χρόνια, ιδιαίτερα με την κρίση και την πανδημία, η πλειονότητα τάσσεται υπέρ του κρατικού παρεμβατισμού σε κρίσιμους τομείς, όπως η ενέργεια, η παιδεία, η υγεία. Λόγος αντιφατικός αναμφίβολα. Μπορεί να μας αρέσει ή να μη μας αρέσει. Προσωπικά θεωρώ τον φράχτη στον Εβρο ήττα του δυτικού πολιτισμού. Ξέρω όμως ότι κάτοικοι της περιοχής –και φαντασιακά άλλοι, αλλού– αισθάνονται ασφαλέστεροι. Λόγος όχι αυτονόητα συντηρητικός, που δεν σημαίνει στρατηγική ήττα των ιδεών της Αριστεράς. Λόγος που διαρκεί, σε κάποια σημεία αλλάζει προς τη μια ή την άλλη κατεύθυνση, Λόγος, στοιχεία του οποίου, ανάλογα με τη συγκυρία, βαραίνουν λιγότερο ή περισσότερο στον δημόσιο λόγο και παράγουν πολιτικά αποτελέσματα. Ο δεσπόζων Λόγος δεν φταίει για τη νίκη ή την ήττα κανενός. Μετράει η γνώση και η χρήση του. Ο Κ. Μητσοτάκης επένδυσε στην ασφάλεια, αυτο-προβάλλεται ως φιλελεύθερος, υποσχέθηκε ενίσχυση του ΕΣΥ. Κάποιοι υποστηρίζουν ότι πλεονεκτεί γιατί δεν μπαίνει σε ιδεολογικά καλούπια. Προσωπικά νομίζω ότι τον βόλεψε η συνύπαρξη διαφορετικών ιδεολογικά ομάδων στη Ν.Δ. Αντίθετα, τα κόμματα της αντιπολίτευσης αντέδρασαν αμήχανα και αδέξια στον Λόγο αυτό. Ιδιαίτερα ο ΣΥΡΙΖΑ υιοθέτησε έναν λόγο ασαφή, ενίοτε ανερμάτιστο, στα ζητήματα αυτά. Στις εκλογές σπάνια ψηφίζουμε ένα κόμμα για το σύνολο της πολιτικής του. Πολλοί ψήφισαν με γνώμονα το μικρότερο κακό. Ζητούμενο για τα κόμματα που θέλουν να μετασχηματίσουν την κοινωνία, να έχουν σαφή εικόνα του δεσπόζοντος Λόγου. Η αλλαγή δεν γίνεται χωρίς τους ίδιους τους ενδιαφερόμενους. Οι άνθρωποι φτιάχνουν την Ιστορία τους, μας είπε ο Μαρξ, αλλά σε συνθήκες κληρονομημένες από το παρελθόν. *Καθηγητής Νεότερης Ιστορίας στο Πανεπιστήμιο Πατρών"
efsyn.gr,https://www.efsyn.gr/stiles/apopseis/392002_o-exatomikeymenos-fobos,ΑΠΟΨΕΙΣ,Ο εξατομικευμένος φόβος,2023-05-31 16:00, Δημοσθένης Δαγκλής* ,"Ακολουθεί αποσπασματική και συνοπτική συμμετοχή στον πληθωρισμό απόψεων και σκέψεων για το εκλογικό αποτέλεσμα της 21ης Μαΐου. Καθοριστική εξηγητική συνισταμένη είναι «ο φόβος» που, ως γνωστόν, εξουδετερώνει και την οργή. Φόβος που εξειδικεύεται και εξατομικεύεται σε μυριάδες περιπτώσεις. Φόβος που πηγάζει από αντίστοιχες καταστάσεις επιδείνωσης των υλικών συνθηκών επι- και δια-βίωσης των πολλών (εργασία, ακρίβεια, υγεία, παιδεία κ.λπ.), ενώ στα εξωτερικά προέρχεται από τις διεθνείς προκλήσεις που σε εμάς είναι κυρίως τα ελληνοτουρκικά. Φόβος που εύκολα οδηγεί σε (α)πολίτικο ραγιαδισμό, όπου «Τούρκοι» είναι σήμερα οι πλουτοκράτες και το άτομο υιοθετεί με σημαία τη «σταθερότητα» έναν καταστροφικό ρεαλισμό. Το εφησυχαστικό αφήγημα της κυρίαρχης τάξης, δηλαδή της κυβέρνησης, με τα ψίχουλα, επιδόματα κ.λπ. από τη μια μεριά και από την άλλη με τους φράχτες, τις φρεγάτες, τα Ραφάλ κ.λπ., περνάει χωρίς πολλή σκέψη. Ο εξατομικευμένος φόβος βασίζεται βέβαια στον ατομικισμό (individualism) που έχει καθιερωθεί παντού διεθνώς. Η πάντα γενικόλογη επίκληση δημοκρατίας και δικαιοσύνης μπορεί να δονεί μεγάλες συγκεντρώσεις και ολόμεστα στάδια, αλλά αδυνατεί να εσωτερικευτεί από το άτομο ως άξια αντίπαλος αυτού του φόβου. Τα «φοιτητικά γρασίδια» δεν επαρκούν. Η έλλειψη επίσης ουσιαστικού πνεύματος κομματικής συλλογικότητας, πολλώ δε μάλλον… συντροφικότητας, αλλά και αυτό που επισημαίνεται από πολλούς ως απουσία «κοινωνικής γείωσης» είναι καταλυτικά. Η αποτελεσματική γείωση με in vivo παρέμβαση σε εργατικά σωματεία, σε εργασιακούς και αγροτικούς χώρους κ.λπ. είναι εκ των ων ουκ άνευ, αν και δυστυχώς θεωρούμε ότι εδώ δεν μπορούμε να είμαστε πολύ αισιόδοξοι(!). Παράλληλα, όπλο κατά του φόβου είναι βέβαια η αληθινή και πλήρης ενημέρωση π.χ. με συνεχή λειτουργία τουλάχιστον ενός πλήρως οργανωμένου τηλεοπτικού σταθμού πανελλήνιας εμβέλειας. Ο στόχος αυτός δεν εγκαταλείπεται ποτέ πάση θυσία! Μια συνεχής αντικειμενική ενημέρωση μπορεί να μετριάζει τη μοναξιά και τη σκοτεινιά του ατομοκεντρισμού και τον φόβο. Ο εξατομικευμένος αυτός φόβος που φαίνεται να ενισχύεται συνεχώς στην εποχή μας, στέκεται εμπόδιο στη δημοκρατία και ενίοτε μπορεί να ανέχεται απολυταρχικές, ακόμα και φασιστικές μορφές εξουσίας, που επιδιώκουν να επιβάλουν οι κυρίαρχες ελίτ διεθνώς. Οσον αφορά την εξηγητική ψυχολογική θεωρία του «συνδρόμου της Στοκχόλμης», όπου το θύμα συμπαθεί μετά και υποστηρίζει τον θύτη του, ίσως λειτουργεί σε ελάχιστες μεμονωμένες περιπτώσεις αλλά είναι εδώ ανεπαρκής. Επίσης ωραιοποιεί και άρα συγκαλύπτει τις όποιες αδυναμίες και σφάλματα του κόμματος. Βέβαια «έχουν οι καιροί γυρίσματα», όμως επίσης «συν Αθηνά και χείρα κίνει» όπου το δεύτερο αφορά όλους αλλά κυρίως τον ΣΥΡΙΖΑ ως οργανωμένο κομματικό όλο. *δρ Φιλοσοφίας, Φυσικού "
efsyn.gr,https://www.efsyn.gr/stiles/apopseis/392005_omos-katebike,ΑΠΟΨΕΙΣ,Ομως κατέβηκε…,2023-05-31 16:00, Ελένη Καρασαββίδου ,"Κι όμως! Παραπάνω από τα μισά μέτρα που θεωρούνται θετικά από το εκλογικό σώμα και χρεώνονται στη Ν.Δ. είναι στην πραγματικότητα θεσμοθετημένες αποφάσεις του ΣΥΡΙΖΑ για εφαρμογή στη μεταμνημονιακή εποχή που άρχιζε. Εάν κάποιος/α θέλει να το ψάξει θα το βρει. Κι όποιος/α είναι έντιμος θα το παραδεχτεί. Οπως κρίνουμε αυστηρά, να το λέμε κι αυτό... Θυμάμαι τη συζήτηση τότε που έπρεπε να μπει πλάτη, όταν έπεφτε κόσμος από μπαλκόνια, και δεν είναι σχήμα λόγου δυστυχώς κι ας έχουμε κοντή μνήμη. Γιατί η κυνική αυτή αναπαράσταση της «πραγματικότητας» από τα μίντια, με τις ευλογίες της κυβέρνησης, μου φέρνει στον νου κάτι που ο κόσμος δεν θέλει να ξέρει. Θυμάμαι λοιπόν την κουβέντα εντός της Αριστεράς. Οι κυνικοί του δικού μας χώρου (μιλώ για την Αριστερά, δεν έχω κόμμα δικό μου), «πολιτικοί πραγματιστές», έλεγαν τότε: «Μην είστε μα*άκες, αφήστε τον Σαμαρά να το τελειώσει, υπογράφοντας το φθινόπωρο το νέο Μνημόνιο, έτσι θα τελειώσουμε για χρόνια με αυτούς». Οι ρομαντικοί (κι ο Τσίπρας, παρασυρμένος σε πολλά από υπουργό του -που το πίστευε κι αυτός- το ’βλεπες ότι το πίστευε πραγματικά τότε) έλεγαν: «Αριστερά που δεν βάζει πλάτη τέτοιες ώρες δεν είναι Αριστερά». Μπορεί αργότερα η καρέκλα να άλωσε συνειδήσεις και να αλλοίωσε οράματα, αξίες, στάσεις ζωής. Και -να το πούμε!- έτσι συνέβη. Κατέβηκε όμως στο γήπεδο να παίξει μπάλα. Βλακωδώς χρεώθηκε μια πραγματικότητα που είχε ετοιμαστεί από άλλους. Αλλά σε 3,5 χρόνια (και παρά υπαρκτά λάθη, βολέψεις και ναι, κυνικότητες, να τα λέμε ΚΑΙ αυτά!) άφησε απόθεμα στον δημόσιο κορβανά, όπως ποτέ πριν, κι έβαλε τα θεμέλια στις πιο δύσκολες συνθήκες για ένα νέο κοινωνικό κράτος. Τα υπόλοιπα είναι Ιστορία τα οποία κάποιες δεκαετίες μετά, με την απαραίτητη απόσταση των καιρών, η Ιστορία (εάν έχει μείνει ώς τότε Ιστορία και όχι προσομοίωση) θα προσπαθήσει να τα καταγράψει λέγοντας τα θετικά και τ’ αρνητικά κάθε χώρου και κάθε συγκυρίας. Κι έχω προσωπικά παραδεχθεί και τα (πολλά κατά τη γνώμη μου) αρνητικά, μα και κάποια θετικά της τωρινής διακυβέρνησης, όπως το οφείλω ως πολίτης που ακούει και δεν λοβοτομεί, μικροκομματικά, την εμπειρία άλλων. Αλλά τουλάχιστον να μην καταγραφούμε στους άδικους προς καμιά πλευρά. Τουλάχιστον να κυοφορούμε στη γνώμη και στους αγώνες μας όση αξιοπρέπεια μπορούμε. Τώρα που η Αριστερά πρέπει ν’ ανασυνταχθεί στις πιο περίεργες συνθήκες, γιατί η κατάρρευσή της φτωχαίνει τον τόπο και τον πλανήτη κι υπονομεύει το μέλλον των αδύναμων, αυτή η προσπάθεια για αξιοπρέπεια είναι μια καίρια παρακαταθήκη."
efsyn.gr,https://www.efsyn.gr/politiki/kybernisi/391977_me-oplo-tin-foro-tromokratia-stis-ekloges-i-nea-dimokratia,ΚΥΒΕΡΝΗΣΗ,Με όπλο την «φορο – τρομοκρατία» στις εκλογές η Νέα Δημοκρατία,2023-05-31 14:43, Επιμέλεια: Χρήστος Καλλιμάνης ,"Σύμπτωση επαναλαμβανόμενη παύει να είναι σύμπτωση. Και αυτό ισχύει με το «γαλάζιο» αφήγημα των τελευταίων ημερών, μιας και μπήκαμε εκ νέου σε προεκλογική περίοδο. Η Νέα Δημοκρατία έχοντας ως βασικό εκφραστή τον εκπρόσωπό της , Άκη Σκέρτσο, και με τη σθεναρή στήριξη φιλοκυβερνητικών μέσων έχει επιδοθεί σε μια εκστρατεία τρομοκράτησης των πολιτών για την οικονομία. Κατηγορεί με διαστρεβλώσεις και ψέματα τους πολιτικούς της αντιπάλους ότι έχουν κρυφή ατζέντα και κραδαίνει τον μπαμπούλα της αύξησης της φορολογίας πάνω από τους ψηφοφόρους. Μπορεί η αρχή να έγινε πριν την 21η Μαΐου με το επικό αυτογκόλ Κατρούγκαλου και τις γνωστές του συνέπειες, όπου κι εκεί η Ν.Δ. κινητοποίησε τάχιστα τον μηχανισμό της, όμως τα παραδείγματα των τελευταίων ημερών πληθαίνουν. Μετά την επίθεση στο ΠΑΣΟΚ-ΚΙΝ.ΑΛΛ. για τις δηλώσεις Χρονοπούλου-Δουδωνή, σήμερα η προπαγάνδα της Πειραιώς πέρασε σε άλλα, επικίνδυνα επίπεδα, με καταφανή διαστρέβλωση δηλώσεων της Πόπης Τσαπανίδου (ΣΥΡΙΖΑ) και του Στέφανου Παραστατίδη (ΠΑΣΟΚ). Τις αιτιάσεις του μηχανισμού Μητσοτάκη επανέλαβε, εξάλλου, ο κ. Σκέρτσος και στο πλαίσιο της ενημέρωσης πολιτικών συντακτών λέγοντας ότι «κρυφή ατζέντα έχει ο ΣΥΡΙΖΑ , την αποκάλυψαν ο κύριος Κατρουγκαλος και η κυρία Φωτίου . Αλλά έχει και το ΠΑΣΟΚ, την αποκάλυψαν οι ""Μαρτυριάρηδες"" Νο2 που είναι ο κ. Δουδωνής και η κα Χρονοπούλου -στελέχη του ΠΑΣΟΚ του κ.Ανδρουλάκη, υποψήφιοι στο ψηφοδέλτιο Επικρατείας» για να συμπληρώσει «Τι μας είπαν; 1) ότι θα αυξήσουν το φόρο στα μερίσματα των επιχειρήσεων 2) θα επιβάλλουν έκτακτη φορολόγηση στις μεγάλες επιχειρήσεις και 3) θα επαναφέρουν την φορολογία στις γονικές παροχές». Αλγεινή εντύπωση προκάλεσε η σημερινή «παράσταση» στα πλατό του ΣΚΑΪ με τον Άκη Σκέρτσο να δίνει τη γραμμή και τους δημοσιογράφους να ακολουθούν, πραγματοποιώντας τριπλή επίθεση στην Πόπη Τσαπανίδου. Η συζήτηση περιστράφηκε γύρω από το πρόγραμμα των πρώτων 50 ημερών του ΣΥΡΙΖΑ με την εκπρόσωπο του κόμματος να δηλώνει ότι τα ποσά για τη χρηματοδότηση των άμεσων κοινωνικών παρεμβάσεων θα προέλθουν από την φορολόγηση των υπερεσόδων μεγάλων εταιρειών, θέμα που έχει αναδείξει το κόμμα αναλυτικά εδώ και μήνες. Ο εκπρόσωπος της Νέας Δημοκρατίας έβγαλε ένα ποσό 3,5 δισεκατομμυρίων ευρώ, μίλησε για φυγή επιχειρήσεων, φυγή επενδύσεων και ανεργία, ενώ οι δύο παρουσιαστές, με τη σειρά τους ενστερνίστηκαν πλήρως τις αιτιάσεις Σκέρτσου. Οι τρεις τους, μάλιστα, έβγαλαν στο τέλος το δικό τους συμπέρασμα σχεδόν αδιαφορώντας για τις απαντήσεις που έδωσε η Πόπη Τσαπανίδου  Το μεσημέρι, εξάλλου, ο ΣΥΡΙΖΑ εξέδωσε ανακοίνωση σημειώνοντας ότι «το 2022, οι ισολογισμοί μόνο των εταιρειών ενέργειας και διύλισης κατέγραψαν υπερκέρδη πάνω από έξι δισεκατομμύρια» και συμπληρώνοντας πως «σε όλη την Ευρώπη υπήρξε έκτακτη φορολόγηση των υπερκερδών. Στην Ελλάδα υπήρξε ασυλία στα υπερκέρδη και αποδυνάμωση των νοικοκυριών μέσω του υψηλού ΦΠΑ. Αυτή είναι η αισχροκέρδεια του κ. Μητσοτάκη». Η γαλάζια μονταζιέρα, όμως φρόντισε να αναδείξει ψευδώς και ορισμένες δηλώσεις που έκανε σε σχέση με τους άμεσους φόρους και τον ΕΝΦΙΑ ο υποψήφιος βουλευτής του ΠΑΣΟΚ-ΚΙΝ.ΑΛΛ. Στέφανος Παραστατίδης. Μιλώντας στον τηλεοπτικό σταθμό OPEN έκανε μια αναλυτική τοποθέτηση για τους άμεσους και έμμεσους φόρους, ενώ προς το τέλος της παρέμβασής του ρωτήθηκε εάν το κόμμα του θα κρατήσει ή θα αυξήσει τον ΕΝΦΙΑ, απαντώντας ότι ο συγκεκριμένος φόρος θα κρατηθεί. Οι δηλώσεις του, ωστόσο, έπαιξαν σε φιλοκυβερνητικά μέσω ως... απόδειξη ότι το ΠΑΣΟΚ-ΚΙΝ.ΑΛΛ. θα αυξήσει τον ΕΝΦΙΑ. Τι δηλώσεις Παραστατίδη, μάλιστα, επικαλέστηκε και ο ίδιος ο Κυριάκος Μητσοτάκης από την Κρήτη. Για τον λόγο αυτό το κόμμα αναγκάστηκε να εκδώσει ανακοίνωση σημειώνοντας με νόημα «πουθενά στο πρόγραμμά μας δεν μιλά για αύξηση του ΕΝΦΙΑ. Θέση μας είναι η προοδευτική του μείωση. Με προτεραιότητα την προστασία των πιο αδύναμων Ελλήνων και της μεσαίας τάξης. Όπως άλλωστε προτείνουμε για τους φόρους, που κυρίως πλήττουν τη μεσαία τάξη και τους ευάλωτους, όπως είναι η μείωση έμμεσων φόρων, η μείωση φόρων στη μισθωτή εργασία και η μείωση φόρων στις οικογένειες με παιδιά». Λίγη ώρα αργότερα ήρθε και η οργισμένη απάντηση από τον ίδιο τον Στ. Παραστατίδη ο οποίος κάνει λόγο για μονταζιέρα και προσπάθεια από τη Ν.Δ. να δημιουργήσει πολιτική ζούγκλα στον δημόσιο διάλογο. Αξίζει, επίσης, να σημειώσουμε ότι η επιχείρηση τρομοκράτησης δεν περιορίζεται μόνο στα θέματα φορολογίας και οικονομίας, καθώς, ήδη από χθες παρατηρούμε μια οργανωμένη προσπάθεια του συστήματος Μητσοτάκη να αποδώσει το φιάσκο με την πλατφόρμα της Τράπεζας Θεμάτων σε... οργανωμένο σχέδιο κυβερνοεπιθέσεων. Σπέρνουν τον τρόμο για να κρύψουν το δικό τους μπάχαλο."
efsyn.gr,https://www.efsyn.gr/politiki/kybernisi/391970_apo-yposheseis-allo-tipota-o-mitsotakis-ston-mylopotamo,ΚΥΒΕΡΝΗΣΗ,Από υποσχέσεις άλλο τίποτα ο Μητσοτάκης στον Μυλοπόταμο,2023-05-31 14:03, efsyn.gr ,"Πιστός στο γνωστό αφήγημα περί σταθερής κυβέρνησης, παρέμεινε και στην ομιλία του στο Πέραμα Ρεθύμνου, πρώτο σταθμό κατά τη δεύτερη μέρα της περιοδείας του στην Κρήτη, ο αρχηγός της Νέας Δημοκρατίας. Ο Κυριάκος Μητσοτάκης ευχαρίστησε τους ψηφοφόρους που επέλεξαν τον ίδιο και το κόμμα του στις κάλπες της 21ης Μαΐου και υποσχέθηκε λαγούς με πετραχήλια για τη μεγαλόνησο, κατά τη δεύτερη τετραετία του: «Η επόμενη τετραετία θα είναι η τετραετία των πολύ μεγάλων αλλαγών για την Κρήτη. Είναι η τετραετία στην οποία, επιτέλους, θα μπει για τα καλά μπρος το μεγαλύτερο αναπτυξιακό έργο στην ιστορία -θα έλεγα- της Κρήτης, που δεν είναι άλλο από τον Βόρειο Οδικό Άξονα. Μία προσωπική μου δέσμευση, η οποία επιτέλους γίνεται πράξη... Πιστεύω ότι κατ' εξοχήν η Κρήτη μας θα είναι η μεγάλη ωφελημένη από αυτή την αναπτυξιακή πρόταση την οποία έχουμε θέσει στην κρίση του ελληνικού λαού. Ήδη βλέπετε τι γίνεται στο νησί. Την ""έκρηξη"" του τουρισμού, τις πολλές επενδύσεις οι οποίες γίνονται». Αναφέρθηκε στην κτηνοτροφία, τα τοπικά προϊόντα και τον τουρισμό, καθώς και στην εφαρμογή της τεχνολογίας σε σχολεία και υγεία κι εκεί κάπου χώρεσε και την ανάγκη ύπαρξης μιας αυτοδύναμης κυβέρνησης: «Το μεγάλο ζητούμενο αυτής της κάλπης είναι πώς θα συνεχίσουμε σε αυτή την πορεία και πώς θα έχουμε για τα επόμενα τέσσερα χρόνια μία σταθερή κυβέρνηση, η οποία θα μπορεί να υλοποιήσει όλα αυτά για τα οποία σας μίλησα. Γι' αυτό και η κάλπη αυτή είναι τόσο σημαντική. Διότι ξέρετε κι εσείς ότι μπορεί η αριθμητική του εκλογικού νόμου αυτή την φορά να αυξήσει τον πήχη της αυτοδυναμίας». Υπογραμμίζοντας την ανάγκη για ισχυρή κοινοβουλευτική πλειοψηφία «αντίστοιχη-γιατί όχι και μεγαλύτερη- με αυτή την οποία είχαμε την περασμένη τετραετία», επανέλαβε ότι η σταθερή κυβέρνηση σήμερα είναι προϋπόθεση ευημερίας για την ελληνική κοινωνία. Φυσικά, δεν παρέλειψε να αναφερθεί στον ΣΥΡΙΖΑ: «Ξέρετε, οι αντίπαλοί μας ήταν πολύ υπερήφανοι για μία διαπραγμάτευση που έκαναν. Πήγαν, λέει, στις Βρυξέλλες το 2015, διαπραγματεύτηκαν 17 ώρες, γύρισαν πίσω και μας φόρτωσαν ένα μνημόνιο που μας στοίχισε 100 δισεκατομμύρια. Και εγώ πήγα στις Βρυξέλλες. Διαπραγματεύτηκα το καλοκαίρι του 2020, εν μέσω της πανδημίας, πέντε μέρες, όχι 17 ώρες. Και αυτό το οποίο έφερα πίσω στη χώρα είναι 31 δισεκατομμύρια από το Ταμείο Ανάκαμψης. Αυτά τα χρήματα δεν είναι κάτι αφηρημένο, σας αφορούν. Ένα κομμάτι των χρημάτων αυτών πάει στον Βόρειο Οδικό Άξονα. Ένα κομμάτι των χρημάτων αυτών θα πάει για να μπουν διαδραστικοί πίνακες σε όλα τα σχολεία από την Ε΄ Δημοτικού μέχρι την Γ΄ Λυκείου. Ώστε τα νέα παιδιά, τα οποία είναι εδώ στα χωριά του Μυλοποτάμου, να ξέρουν ότι έχουν την ίδια πρόσβαση σε ποιοτική εκπαίδευση με ένα παιδί το οποίο μεγαλώνει σε ένα μεγάλο αστικό κέντρο. Ξέρετε τι πραγματική επανάσταση μπορεί να είναι η τεχνολογία ειδικά για τα σχολεία μας στα μικρά χωριά, πώς πραγματικά ανοίγει τον ορίζοντα των παιδιών αυτών. Και μπορούν να καταλαβαίνουν ότι, ναι, μπορούν να μείνουν, να ζήσουν στον τόπο τους και ότι τελικά όλη μας η πολιτική πρόταση είναι μια πρόταση ίσων ευκαιριών για όλα τα παιδιά, ανεξαρτήτως του πού μεγαλώνουν. Να πω και κάτι ακόμα, για την υγεία μας. Ότι από τους πόρους του Ταμείου Ανάκαμψης θα ξαναφτιάξουμε 156 κέντρα υγείας σε όλη τη χώρα». Ειδική μνεία και χθες και σήμερα έκανε στη γνωστή για πολλούς λόγους Ειρήνη Αγαπηδάκη:  «Έχουμε μαζί μας και την Ειρήνη Αγαπηδάκη, η οποία είναι Κρητικιά, επικεφαλής του ψηφοδελτίου Επικρατείας μας και μας τιμά με την παρουσία της, ειδική στα θέματα της υγείας και χαιρόμαστε πάρα πολύ. Θα ξέρετε σίγουρα ότι την επόμενη μέρα, ειδικά για τα θέματα υγείας, στην Κρήτη θα έχετε τον δικό σας άνθρωπο, ο οποίος θα αγωνίζεται για ποιοτική υγεία, είτε μιλάμε για τα νοσοκομεία μας, είτε για τα νοσοκομεία του Ρεθύμνου, όπου τόσο σημαντικές παρεμβάσεις γίνονται, είτε μιλάμε για τα κέντρα υγείας, για τα ιατρεία στην ελληνική περιφέρεια». Τάζοντας μια «τετραετία ανάπτυξης και προκοπής», ο αρχηγός της Ν.Δ. τόνισε: «Ένα πράγμα να ξέρετε, ότι με Μητσοτάκη πρωθυπουργό τα καλύτερα είναι μπροστά μας για την Κρήτη μας. Αυτό να το ξέρετε. Το έχουμε αποδείξει στην πράξη και θα συνεχίσουμε να το αποδεικνύουμε και την επόμενη τετραετία. Οπότε να σας ζητήσω, φίλες και φίλοι, να μην υπάρχει καμία επανάπαυση σε αυτές τις εκλογές. Τίποτα δεν έχει κριθεί. Η κάλπη είναι άδεια πάλι. Δεν είναι πρώτος και δεύτερος γύρος εδώ. Δεν είναι ποδοσφαιρικό ματς, ""κερδίσαμε 4 - 0 και κρατάμε το σκορ αυτό στο δεύτερο ματς"". Εδώ ξεκινάμε από την αρχή». Μάλιστα, ο κ. Μητσοτάκης δεσμεύτηκε προσωπικά και για ένα περίεργο δώρο: «Έχω και μια δέσμευση εδώ, σας χρωστώ και ένα εκχιονιστικό. Αυτό είναι προσωπική μου δέσμευση. Διότι ποιος θα το φανταζόταν ότι οι New York Times - εδώ τους επικαλείται με ευκολία, αλλά για τα pushbacks του Λιμενικού που αποκάλυψε με βίντεο ντοκουμέντο η αμερικανική εφημερίδα, σφυρίζει αδιάφορα - θα έγραφαν ένα άρθρο για εμάς που μας αρέσουν τα βουνά και οι αθλητικές δραστηριότητες, για το ""Πού κάνει κάνεις το καλύτερο σκι στον κόσμο την άνοιξη; Στον Ψηλορείτη"". Άρα και για τους φίλους μας από τα Λιβάδια, από τα Ζωνιανά, θα τα φτιάξουμε όλα...»."
efsyn.gr,https://www.efsyn.gr/politiki/antipoliteysi/391958_me-ekdiloseis-xekina-i-politiki-exormisi-tis-antarsya-gia-tis-ekloges,ΑΝΤΙΠΟΛΙΤΕΥΣΗ,Με εκδηλώσεις ξεκινά η πολιτική εξόρμηση της ΑΝΤΑΡΣΥΑ για τις εκλογές,2023-05-31 13:00, efsyn.gr ,"Στη Θεσσαλονίκη, Πέμπτη 1/6, 7.30μμ ΕΔΟΘ (Πρ. Κορομηλά 51) ΩΡΑ ΜΑΧΗΣ ΓΙΑ ΕΡΓΑΤΙΚΗ ΛΑΙΚΗ ΑΝΑΤΡΕΠΤΙΚΗ ΑΝΤΙΠΟΛΙΤΕΥΣΗ ΜΕ ΙΣΧΥΡΗ ΑΝΤΙΚΑΠΙΤΑΛΙΣΤΙΚΗ ΕΠΑΝΑΣΤΑΤΙΚΗ ΑΡΙΣΤΕΡΑ 1. Το αποτέλεσμα των βουλευτικών εκλογών στις 21 Μάη υπογραμμίζει την ανάγκη για συνέχεια και κλιμάκωση των αγώνων ενάντια στην βάρβαρη πολιτική του κεφαλαίου και την κυβέρνηση της ΝΔ. Την ανάγκη να συγκροτήσουμε ισχυρή εργατική και λαϊκή ανατρεπτική αντιπολίτευση με δυνατή αντικαπιταλιστική αριστερά. Σε αυτή την μάχη στρατεύει όλες της τις δυνάμεις η ΑΝΤΑΡΣΥΑ ήδη από την επόμενη μέρα των εκλογών.     2. Η ΝΔ επικράτησε στις εκλογές έχοντας την αμέριστη υποστήριξη κέντρων του κεφαλαίου και των καθεστωτικών ΜΜΕ, με την αξιοποίηση του κρατικού μηχανισμού και εκφράζοντας μια γραμμή σταθερής κυβερνητικής υλοποίησης της πολιτικής κεφαλαίου, ΕΕ και ΝΑΤΟ. Όμως η αποδοχή αυτού του ασφυκτικού πλαισίου από τον ΣΥΡΙΖΑ, η υπερψήφιση παραπάνω από των μισών νομοσχεδίων της ΝΔ, η αναζήτηση επί της ουσίας συναίνεσης με τη ΝΔ στις μεγάλες κρίσεις της (πανδημία, υποκλοπές, Τέμπη), το συνειδητό φρενάρισμα των εργατικών και νεολαιίστικων αγώνων η λογική «θα λογαριαστούμε μετά», συνολικά η υποστήριξη της πολιτικής του κεφαλαίου και της ΕΕ και το άνοιγμα στο ΠΑΣΟΚ και την «καραμανλική» δεξιά  τελικά ενίσχυσε την κυβέρνηση της ΝΔ που υλοποιεί αυτή την πολιτική.   Ο ΣΥΡΙΖΑ γύρισε την πλάτη του στον κόσμο της Αριστεράς και του αντισυστημικού ρεύματος που βγήκε μαζικά στους δρόμους και εισέπραξε την αποδοκιμασία του στις κάλπες. Η ΝΔ κέρδισε, επειδή έχασε ο ΣΥΡΙΖΑ, αυτή είναι η ουσία της εκλογικής αναμέτρησης. 3. Η ενισχυμένη εκλογική παρουσία του ΚΚΕ, καταγράφει και εκφράζει  μια τάση αριστερής αντιπολίτευσης εργαζομένων και νεολαίας, είναι όμως μικρή  συγκριτικά με την μεγάλη φθορά του ΣΥΡΙΖΑ. Ισχύει και για την ηγεσία του ΚΚΕ ότι δεν τόλμησε να κλιμακώσει τις απεργίες, ειδικά μετά το έγκλημα στα Τέμπη, ότι δεν υιοθέτησε πολιτικούς στόχους ανατροπής της κυρίαρχης πολιτικής, (πχ το αίτημα των εθνικοποιήσεων, χωρίς αποζημίωση και με εργατικό έλεγχο, τομέων της καπιταλιστικής παραγωγής). Η προσαρμογή στον «αρνητικό συσχετισμό δύναμης» προκαλεί σοβαρά ερωτήματα σχετικά με τα όρια της πολιτικής και της πρακτικής του, που θα δοκιμαστούν το αμέσως επόμενο διάστημα. 4. Το αποτέλεσμα αποτελεί ήττα και για το ΜεΡΑ25 και της λογικής της «ρεαλιστικής ανυπακοής». Οι «ρήξεις» και οι «δημιουργικές ασάφειες» μέσα στα πλαίσια της ΕΕ και του ΝΑΤΟ, αναπαράγουν τις παλιότερες αυταπάτες του «ούτε ρήξη-ούτε υποταγή», προσκρούουν στην λαϊκή πείρα της προηγούμενης περιόδου και, τελικά, δεν πείθουν. Όπως και η λογική ότι αρκούν ορισμένοι «άμεσοι στόχοι» και η αντιπαράθεση με την «Μητσοτάκης ΑΕ», χωρίς ευρύτερη πολιτική κα στρατηγική σύγκρουση με την αστική πολιτική. 5. Χρειάζεται μέτωπο ενάντια στην ακροδεξιά και τους φασίστες. Η πολιτική της ΝΔ και του κεφαλαίου πριμοδοτεί την εμφάνιση ακροδεξιών, θρησκόληπτων και εθνικιστικών σχηματισμών. Η αντιμετώπισή τους κρίνεται στο άνοιγμα της αντιπαράθεσης με τον ρατσισμό και τα κλειστά σύνορα, στην διεθνιστική στάση της Αριστεράς,  στη σύνδεση αυτών των μαχών με την εργατική τάξη και τους αγώνες της, την αντιπαράθεση με την θρησκοληψία και τον ανορθολογισμό 6. Η ΑΝΤΑΡΣΥΑ έδωσε τη μάχη των εκλογών επιδιώκοντας να εκφραστεί και εκλογικά το αντισυστημικό ρεύμα, με τρόπο συνειδητό και αντικαπιταλιστικό, με το σύνθημα «να γίνει η αντισυστημική οργή δύναμη ανατροπής»! Έδωσε την μάχη ενάντια στην αντιδραστική κυβέρνηση της ΝΔ αποκαλύπτοντας και αντιπαλεύοντας παράλληλα την συναινετική αντιπολίτευση των ΣΥΡΙΖΑ-ΠΑΣΟΚ. Υπερασπίστηκε το αντικαπιταλιστικό προγράμμα και μέτωπο.  Απέδειξε στην πράξη πως μόνο μια Αριστερά που προβάλει τολμηρά την προοπτική της αντικαπιταλιστικής ανατροπής μπορεί να σταθεί απέναντι στην ολομέτωπη επίθεση του συστήματος. Η εκλογική της άνοδος (0,54% και 31.600 ψήφοι) είναι ένα μικρό βήμα μπροστά, αποτυπώνει τη στήριξή της από αγωνίστριες και αγωνιστές του εργατικού-λαϊκού κινήματος και της ριζοσπαστικής νεολαίας, αγωνιστών που προσβλέπουν σε μια άλλη επαναστατική αριστερά. Είναι αυτονόητο ότι η αύξηση αυτή σε ψήφους και ποσοστό δεν σημαίνει και υπέρβαση των αδυναμιών της ΑΝΤΑΡΣΥΑ. Αντίθετα μας γεμίζει ευθύνη για την ανταπόκριση στις προσδοκίες που γεννήθηκαν.   Η ΑΝΤΑΡΣΥΑ χαιρετίζει τους χιλιάδες ανθρώπους που την τίμησαν με την ψήφο τους. Χαιρετίζουμε όλες τις συντρόφισσες και τους συντρόφους που έδωσαν με αυταπάρνηση και αυτή την μάχη. Οι κοινωνικοί αγώνες θα συνεχιστούν και θα δυναμώσουν! Η κοινωνική δυσαρέσκεια και η οργή για το σύστημα και τους διαχειριστές του δεν καταλαγιάζουν. Η πρόκληση να μετασχηματιστούν σε ένα ισχυρό ρεύμα ανατροπής είναι μπροστά μας.   Η ΑΝΤΑΡΣΥΑ θα παλέψει για την οικοδόμηση της εργατικής και λαικής αντιπολίτευσης που έχουν ανάγκη οι εργαζόμενοι και η νεολαία. Θα καλέσει και θα συμβάλλει σε μια πλατιά συσπείρωση της ανεξάρτητης αντικαπιταλιστικής αριστεράς, στη συνένωση των μαχόμενων δυνάμεων που θέλουν να σταθούν απέναντι στην αστική επίθεση και δε βολεύονται στα πολιτικά όρια της αριστεράς του κοινοβουλευτικού δρόμου και της «ανυπακοής» που γίνεται σεβασμός και υπακοή. Θα δώσει την μάχη για την συγκρότηση και ενίσχυση του ρεύματος αυτού σε όλες τις επερχόμενες πολιτικές και εκλογικές μάχες!  "
efsyn.gr,https://www.efsyn.gr/politiki/antipoliteysi/391942_m-l-kke-giati-pairnoyme-meros-stis-ekloges,ΑΝΤΙΠΟΛΙΤΕΥΣΗ,Μ-Λ ΚΚΕ: Γιατί παίρνουμε μέρος στις εκλογές,2023-05-31 11:42, efsyn. gr ,"Φωτογραφία αρχείου Τους λόγους για τους οποίους το κόμμα «κατεβαίνει» στις εκλογές της 25ης Ιουνίου εξηγεί σε ανακοίνωσή του. «Στόχος του Μ-Λ ΚΚΕ μπροστά στις εκλογές είναι να δοθεί η μάχη για να φτάσει όσο το δυνατό μακρύτερα η φωνή του». Ολόκληρη η ανακοίνωση: «Το Μ-Λ ΚΚΕ παίρνει μέρος στις εκλογές για να διαδώσει τις θέσεις του, το αγωνιστικό του μήνυμα, τις επαναστατικές αρχές του. Να επαναλάβει την σκληρά δοκιμασμένη αλήθεια ότι οι αστικές εκλογές δεν πρόκειται να βελτιώσουν τη θέση των λαϊκών στρωμάτων και ότι μόνο ο ενιαίος μαζικός εξωκοινοβουλευτικός αγώνας μπορεί να ανοίξει ένα άλλο ελπιδοφόρο δρόμο σε μια άλλη προοπτική. Στόχος του Μ-Λ ΚΚΕ μπροστά στις εκλογές είναι να δοθεί η μάχη για να φτάσει όσο το δυνατό μακρύτερα η φωνή του. Να δυναμώσουμε τους δεσμούς μας με το λαό και τους αγωνιστές ακόμα περισσότερο. Να συζητήσουμε με κάθε δημοκράτη, αριστερό εργαζόμενο, για την ανάγκη της οργάνωσης του αγώνα απέναντι στο νέο κύμα σαρωτικής επίθεσης που είναι έτοιμη να εξαπολύσει η Δεξιά, για το ξεσκέπασμα της πολιτικής των ψευτοαριστερών κομμάτων, για την υπόθεση της ανασυγκρότησης του εργατικού, αριστερού και κομμουνιστικού κινήματος, επιδιώκοντας να συμβάλουμε πιο ουσιαστικά και από καλύτερες θέσεις στους αυριανούς αγώνες του λαού μας. Το κρίσιμο ζήτημα που προβάλλει μπροστά στις εκλογές για το λαό και για εμάς, το Μ-Λ ΚΚΕ, δεν είναι να διαλέξουμε αν η ΝΔ αυτοδύναμα ή με τους συνεταίρους της θα κυβερνούν αύριο για λογαριασμό του ιμπεριαλισμού και της ντόπιας ολιγαρχίας, τσακίζοντας το λαό με τη βάρβαρη και υποτελή πολιτική τους. Tο πραγματικό πρόβλημα μπροστά στις νέες αντεργατικές-αντικοινωνικές θύελλες που έρχονται, μετά τις εκλογές, είναι αν θα μπορέσει ο λαός να ορθώσει το ανάστημά του παραμερίζοντας τις σειρήνες της ηττοπάθειας και της μοιρολατρίας για να χτιστεί ένα ισχυρό λαϊκό, αντιιμπεριαλιστικό κίνημα, ένα παλλαϊκό μέτωπο αντίστασης ικανό να αποκρούσει τα αντεργατικά μέτρα και να προασπίσει τα συμφέροντα των πλατιών λαϊκών στρωμάτων. Δεν υπάρχει καμία θετική, καμία προοδευτική κοινωνική εξέλιξη που να μην έχει πίσω της αγώνες του λαού και της νεολαίας. Η ύπαρξή τους είναι απαράβατος ιστορικός όρος. Δεν υπάρχει πραγματική Αριστερά αν δεν υπηρετεί αυτούς τους αγώνες. Και η ανάγκη για την αναγέννηση αυτής της Αριστεράς είναι επιτακτική!  Μακριά από αδιέξοδους εγκλωβισμούς, μακριά από τις εκλογικές αυταπάτες που σκορπούν ΣΥΡΙΖΑ και ΚΚΕ, πρέπει περισσότερο από ποτέ να πιστέψουμε στη δύναμη αυτών των αγώνων. Το Μ-Λ ΚΚΕ αγωνίζεται για να ανοίξει μια τέτοια αγωνιστική προοπτική για την εργατική τάξη και το λαό μας»."
efsyn.gr,https://www.efsyn.gr/politiki/paraskinia/391927_haker-praktores-toy-syriza-dialyoyn-ti-hora,ΠΑΡΑΣΚΗΝΙΑ,Χάκερ πράκτορες του ΣΥΡΙΖΑ διαλύουν τη χώρα,2023-05-31 11:25, Χάρης Ιωάννου ,"Ευτυχώς ο δαιμόνιος Ακης Σκέρτσος εντόπισε ποιος φταίει για το φιάσκο με την Τράπεζα Θεμάτων στις εξετάσεις των σχολείων: η υπηρεσιακή κυβέρνηση τεσσάρων ημερών, η απλή αναλογική και ο ΣΥΡΙΖΑ. Δεν είπε (ακόμη) για Ρώσους και Τούρκους υπερπράκτορες, αλλά φαντάζομαι θα είναι το επόμενο στάδιο. «Δεν μπορέσαμε να την αποτρέψουμε στο πλαίσιο της υπηρεσιακής κυβέρνησης» είπε για την επίθεση ο εκπρόσωπος της Ν.Δ. Λες και αν είχαμε κυβέρνηση Ν.Δ. θα είχε κάθε μέρα σκοπιά «γερμανικό νούμερο» ο Πιερρακάκης μην τυχόν εισβάλουν χάκερ στην πατριδούλα. Ξέχασε όμως να πει το σημαντικότερο: «Ο Μητσοτάκης δεν ήξερε». Οπως για τις υποκλοπές, τα τρένα και για κάθε «στραβή» που γίνεται. ● Μιλάμε για τον ίδιο Σκέρτσο που ως κυβερνητικός εκπρόσωπος (έλεγε ότι) δεν ήξερε αν ο πρωθυπουργός πήγε δωρεάν προεκλογική βόλτα στην Κεφαλονιά με το κυβερνητικό αεροσκάφος, που (ψιλο)παραιτήθηκε μονομερώς από τις γερμανικές πολεμικές επανορθώσεις και που προσπάθησε να μας βγάλει τρελούς ότι ο Μητσοτάκης δεν μίλησε για «σκάνδαλο υποκλοπών» στο debate. Μη θυμηθώ και τις αξέχαστες εποχές που απαξίωνε τη μελέτη Λύτρα - Τσιόδρα για τη θνητότητα στις ΜΕΘ της επαρχίας. Εντάξει, είναι πιστός, εργατικός και μεθοδικός ο «excelάκιας» του Κυριάκου, αλλά αν αρχίσουμε συλλογή με τα μαργαριτάρια του, θα τελειώσουμε αύριο. ● Στο μεταξύ η «γαλάζια» μονταζιέρα έχει πάρει φωτιά και η «Ομάδα Αλήθειας» με τα μιντιακά της φερέφωνα δουλεύει υπερωρίες. Μετά τον ΣΥΡΙΖΑ στο στόχαστρο μπαίνει πλέον και το ΠΑΣΟΚ, γι’ αυτό και τα στελέχη της Χαριλάου Τρικούπη πρέπει να είναι προσεκτικά στις δημόσιες εμφανίσεις τους. Ενα προφανές σαρδάμ της Ελένης Χρονοπούλου στην ΕΡΤ, ότι «θα αυξήσουμε τους φόρους που βλέπουμε ότι ουσιαστικά πλήττουν τη μεσαία τάξη» αντί να πει «θα μειώσουμε», έγινε αντικείμενο χυδαίας προπαγάνδας από τη Ν.Δ. Αντίστοιχα κατηγόρησαν και τον Παναγιώτη Δουδωνή για τη φορολογία των μερισμάτων, αλλά ξέχασαν να δείξουν το απόσπασμα που ο Σκυλακάκης της Ν.Δ. και υπεύθυνος του Γενικού Λογιστηρίου του Κράτους δεν ήξερε τι να πει όταν ο Δουδωνής τού έδειξε το πρόγραμμα με τα «θα» της Ν.Δ. χωρίς ΚΑΜΙΑ κοστολόγηση. ● Τι προτείνει το ΠΑΣΟΚ για τους μόνους φόρους που πρέπει να αυξηθούν; Κάτι σχετικώς αυτονόητο, ότι δεν μπορεί να παραμείνει το προκλητικό αφορολόγητο συνολικού ύψους 4,8 (!) εκατ. ευρώ για γονικές παροχές (από γονείς, παππούδες, γιαγιάδες), λες και έχουμε όλοι βίλες στο Π. Ψυχικό, και ότι θα πρέπει να μπει ένα λογικό όριο 400.000 ευρώ ανά γονέα. Αντίστοιχα και στα μερίσματα 2,5 δισ. ευρώ από εταιρείες με αύξηση κερδών πάνω από 300% προτείνεται ένας κλιμακωτός φόρος. Μιλάμε για τρομερά «φορομπηχτική πολιτική», όπως λέει και η Ν.Δ. Ετσι είναι άμα έχεις συνηθίσει να κάνεις σέρβις σε μερικές δεκάδες μεγαλοσχήμονες και μετά έχεις το θράσος να ζητάς και τα ρέστα από όσους λένε ότι κάτι πρέπει να πληρώνουν και οι πλούσιοι σε αυτή τη χώρα. ● Στο μεταξύ, στην (ακρο)δεξιά πολυκατοικία όλοι τελικά κατά ένα μυστήριο τρόπο δουλεύουν υπέρ του Μητσοτάκη. Μπογδάνος - Λατινοπούλου είχαν αποκλειστεί στις πρώτες εκλογές και θα δούμε σε αυτές, ο Τζήμερος τα παράτησε, ο Φαήλος λέει ότι θα ψηφίσει Ν.Δ., ο Καρατζαφέρης στηρίζει Κυριάκο εδώ και πολύ καιρό. Χθες ήρθε και ο συνταξιούχος εισαγγελέας και πρώην «μπροστινός» του Κασιδιάρη, που έκανε δικό του κόμμα (ΕΑΝ) και πήρε 0,26%, Αναστάσιος Κανελλόπουλος, να πει ότι δεν κατεβαίνει στις εκλογές. Πώς ήταν εκείνο το σύνθημα του 2016; #me_ton_kyriako. ● Ο οποίος Μητσοτάκης περιοδεύει από χθες στην Κρήτη, που έγινε για πρώτη φορά στα χρονικά όλη «μπλε». Μεταξύ άλλων ξεναγήθηκε στο καταφύγιο ζώων «Takis Shelter» στην Ιεράπετρα Λασιθίου, που φιλοξενεί πάνω από 400 σκύλους και άλλα αδέσποτα ζώα τα οποία στειρώνονται και δίνονται για υιοθεσία κυρίως στο εξωτερικό. Ο πρόεδρος της Ν.Δ. εξέφρασε τη στήριξή του στις προσπάθειες του Τάκη Προεστάκη και επικαλέστηκε τη νέα νομοθεσία της κυβέρνησης Ν.Δ. για τα ζώα συντροφιάς. Σωστό το μήνυμα Μητσοτάκη για τα αδέσποτα σκυλιά, με τα «αδέσποτα» της Ακροδεξιάς είναι το πρόβλημα. ● Δεν ενθουσιάστηκαν στο ΠΑΣΟΚ με το νέο σύνθημα του ΣΥΡΙΖΑ, με αφορμή την ομιλία Τσίπρα στη Νίκαια, «Ξεκινάμε πάλι μαζί». Και αυτό γιατί, όπως λένε ορισμένοι, το «μαζί» είναι σύνθημα του Νίκου Ανδρουλάκη εδώ και πολλά χρόνια και κατηγορούν τον ΣΥΡΙΖΑ ότι τους αντιγράφει. Η Ντόρα Μπακογιάννη (Ν.Δ.) χθες το είπε πιο ωραία αναφερόμενη στη διαμάχη της Κεντροαριστεράς: «Νομοτελειακά θα φαγωθούνε μεταξύ τους, δεν υπάρχει αμφιβολία»."
efsyn.gr,https://www.efsyn.gr/politiki/391914_o-fobos-tis-eptakommatikis-boylis,ΠΟΛΙΤΙΚΗ,Ο φόβος της επτακομματικής Βουλής,2023-05-31 10:11, Γιάννης Μπασκάκης ,"Το άγχος του εν όψει της δεύτερης κάλπης της 25ης Ιουνίου δεν κρύβει ο Κυριάκος Μητσοτάκης σε κάθε προεκλογική του εμφάνιση και περιοδεία. Το ίδιο έκανε και στη διήμερη περιοδεία που πραγματοποιεί στην Κρήτη - χθες μετέβη στο Λασίθι και το Ηράκλειο και σήμερα θα επισκεφτεί το Ρέθυμνο και τα Χανιά. Εκτός από το ενδεχόμενο ανόδου του ΣΥΡΙΖΑ ή και του ΠΑΣΟΚ, ο βασικός φόβος του προέδρου της Ν.Δ. ακούει στο όνομα «επτακομματική Βουλή», δηλαδή στο ενδεχόμενο να μπουν στο Κοινοβούλιο μικρά κόμματα που έμειναν οριακά εκτός στις 21 Μαΐου και τα οποία εξακολουθούν να φλερτάρουν με την είσοδό τους (Νίκη, Πλεύση Ελευθερίας, ΜέΡΑ25). Στο Μαξίμου εκτιμούν ότι τα δύο από τα τρία θα μπορούσαν να μπουν στη Βουλή, όταν είναι δεδομένο ότι όσο περισσότερα κόμματα μπουν επιπλέον στο Κοινοβούλιο, τόσο θα ανέβει ο πήχης της αυτοδυναμίας και θα υπάρξει μείωση εδρών (και) για το πρώτο κόμμα. Σε αυτό το πλαίσιο ο Κυριάκος Μητσοτάκης από την Ιεράπετρα, χθες, έβαλε ακόμα ψηλότερα τον πήχη για τις επιδόσεις του κόμματός του στις δεύτερες κάλπες, υποστηρίζοντας ότι «είναι σημαντικό να πάμε ακόμα καλύτερα στις εκλογές της 25ης Ιουνίου από τις εκλογές της 21ης Μαΐου», ενώ είπε: «Μη θεωρήσετε δεδομένο ότι στην επόμενη Βουλή θα έχουμε μόνο πέντε κόμματα, μπορεί να έχουμε περισσότερα. Για κάθε κόμμα παραπάνω που μπαίνει στη Βουλή, ο πήχης της αυτοδυναμίας ανεβαίνει. Και γι’ αυτό και διεκδικούμε το καλύτερο δυνατό αποτέλεσμα, για τη σταθερή κυβέρνηση την οποία χρειαζόμαστε για την επόμενη τετραετία». Την ίδια ώρα, στην Πειραιώς φοβούνται το ενδεχόμενο της χαλαρής ψήφου στις 25 Ιουνίου, μετά τα μεγάλα ποσοστά που κατέγραψαν στις 21 Μαΐου, και στο ίδιο πλαίσιο ότι μπορεί να έχουν διαρροές προς το ΠΑΣΟΚ, αλλά και προς την ακροδεξιά ΝΙΚΗ. Εξ ου και ο πρόεδρος της Ν.Δ. αποφάσισε να διανυκτερεύσει την ερχόμενη Κυριακή στο Αγιον Ορος, σε μια προσπάθεια να συγκρατήσει ενδεχόμενες διαρροές του προς τη Νίκη και να ψαρέψει ψηφοφόρους από το υπερορθόδοξο ακροατήριο. Αλλωστε εδώ και καιρό ο κ. Μητσοτάκης ψάχνει ψήφους στα ακροδεξιά της Ν.Δ. με την (ακρο)δεξιά στροφή που έχει επιλέξει είτε σε επίπεδο ατζέντας και ρητορικής, είτε σε επίπεδο τοποθέτησης όλων των άλλοτε πρωτοκλασάτων στελεχών του ακροδεξιού ΛΑΟΣ σε καίρια κομματικά και υπουργικά πόστα. Και με όλες αυτές τις κινήσεις του προσελκύει γύρω του γνωστά στελέχη της Ακροδεξιάς, τα οποία βλέπουν στη σημερινή Ν.Δ. το πολιτικό περιβάλλον που τα κάνει να αισθάνονται σαν το ψάρι στο νερό, όπως ο παλαίμαχος αρχηγός του ΛΑΟΣ Γιώργος Καρατζαφέρης, αλλά και ο Φαήλος Κρανιδιώτης. Αλλά ο πρόεδρος της Ν.Δ. έχει και άλλον έναν φόβο. Τον εκδήλωσε λέγοντας προς ΣΥΡΙΖΑ και ΠΑΣΟΚ ότι «τους αφήνουμε να διαγκωνίζονται για τα πρωτεία στην αντιπολίτευση και για το ποιος θα πάρει το ρετιρέ της “κεντροαριστερής πολυκατοικίας”, αλλά τους θυμίζουμε ότι στις 25 Ιουνίου οι πολίτες ψηφίζουν για κυβέρνηση και όχι για αντιπολίτευση». Φοβάται ότι το γεγονός πως οι προβολείς είναι στραμμένοι τώρα στην άλλη πλευρά του πολιτικού φάσματος ενδέχεται να στερήσει ψηφοφόρους από τον ίδιο."
efsyn.gr,https://www.efsyn.gr/politiki/391916_galazio-paihnidi-entyposeon-me-tis-theseis-toy-pasok-gia-ti-forologia,ΠΟΛΙΤΙΚΗ,Γαλάζιο παιχνίδι εντυπώσεων με τις θέσεις του ΠΑΣΟΚ για τη φορολογία,2023-05-31 06:00, Δημήτρης Κουκλουμπέρης ,"Ελένη Χρονοπούλου Ενα λεκτικό λάθος στον τηλεοπτικό αέρα και η διατύπωση μιας γνωστής προγραμματικής θέσης του ΠΑΣΟΚ για ζητήματα φορολογίας ήταν το νέο υλικό που αναζητούσαν η Ν.Δ. και οι επικοινωνιακοί της βραχίονες προκειμένου να στήσουν ακόμα ένα παιχνίδι εντυπώσεων και δημιουργίας συναισθημάτων φόβου στους ψηφοφόρους. Ειδικότερα, στο στόχαστρο της Πειραιώς μπήκαν οι δηλώσεις της Ελένης Χρονοπούλου, η οποία εκ παραδρομής στη διάρκεια εκπομπής στην ΕΡΤ υποστήριξε ότι το ΠΑΣΟΚ θα αυξήσει τους φόρους που πλήττουν τη μεσαία τάξη (αντί του προφανούς θα μειώσει, όπως στη συνέχεια διόρθωσε η ίδια), ενώ ακολούθησε η αναφορά του Παναγιώτη Δουδωνή για φορολόγηση των μερισμάτων των επιχειρήσεων από 100.000 ευρώ και άνω. Οι παρεμβάσεις αυτές των στελεχών της Χαριλάου Τρικούπη αξιοποιήθηκαν στο έπακρο από τη Ν.Δ. και τα φίλα προσκείμενα σε εκείνη ΜΜΕ, που ανακάλυψαν «φορομπηχτική πολιτική στο ΠΑΣΟΚ α λα ΣΥΡΙΖΑ», ενώ ο εκπρόσωπος Τύπου της γαλάζιας παράταξης, Ακης Σκέρτσος, έκανε λόγο για «μαρτυριάρηδες Νο2». Σε μια προσπάθεια αποκατάστασης της σκόπιμης σύγχυσης, ο εκπρόσωπος του ΠΑΣΟΚ Δημήτρης Μάντζος, αφού κάλεσε τη Ν.Δ. «να αφήσει τη μονταζιέρα και την προστασία των μεγάλων οικονομικών συμφερόντων», έσπευσε με δηλώσεις του να εξηγήσει ότι η στόχευση της φορολογικής πολιτικής του ΠΑΣΟΚ είναι η δίκαιη κατανομή των φορολογικών βαρών και η κλιμακωτή προοδευτική φορολόγηση. Σύμφωνα με αρμόδιες πηγές, προτεραιότητα είναι να χαμηλώσουν οι φόροι για τα μικρά και μεσαία στρώματα και να αυξηθούν όσοι αφορούν τις μεγάλες εταιρείες των οποίων τα υπερκέρδη εκτινάχθηκαν. Πιο αναλυτικά, ως προς τα διανεμόμενα μερίσματα από τα κέρδη των επιχειρήσεων, που σήμερα φορολογούνται οριζόντια με τον χαμηλότερο συντελεστή στην Ευρώπη 5%, ο κ. Μάντζος τόνισε ότι η Χαριλάου Τρικούπη προτείνει για τις πρώτες 50.000 ευρώ του διανεμόμενου μερίσματος να παραμείνει ο συντελεστής φορολόγησης 5%. Το υπερβάλλον τμήμα πάνω από τις 50.000 και έως τις 100.000 και μόνο αυτό να φορολογείται με συντελεστή 10% και σε περίπτωση που τα μερίσματα υπερβαίνουν τις 100.000 ευρώ το επιπλέον μέρος τους να φορολογείται με 15%. «Είναι παντελώς άδικο να φορολογούνται το ίδιο μερίσματα των 30.000, 40.000 και 50.000 ευρώ με τα μερίσματα-μαμούθ των εκατομμυρίων», σημείωσε ο κ. Μάντζος, ο οποίος υπενθύμισε ότι το ΠΑΣΟΚ τάσσεται υπέρ της μείωσης των φορολογικών βαρών στη μισθωτή εργασία, της αύξησης των φοροαπαλλαγών για οικογένειες με παιδιά και της μείωσης των έμμεσων φόρων σε βασικά καταναλωτικά αγαθά και ενέργεια, όσο διαρκεί η ακρίβεια. Παράλληλα, δεσμεύεται για τη μείωση του «απαράδεκτα υψηλού» αφορολόγητου ορίου για τις γονικές παροχές από τα 4,8 εκατομμύρια ευρώ, που ισχύει σήμερα, σε 400.000 για κάθε γονέα."
efsyn.gr,https://www.efsyn.gr/ellada/koinonia/391923_ananeosi-eklogikon-katalogon-gia-toys-eterodimotes,ΚΟΙΝΩΝΙΑ,Ανανέωση εκλογικών καταλόγων για τους ετεροδημότες,2023-05-31 06:00, Στέργιος Ζιαμπάκας ,"Με ανανεωμένους εκλογικούς καταλόγους ως προς το σκέλος των ετεροδημοτών θα διεξαχθούν, εν τέλει, οι εκλογές της 25ης Ιουνίου. Το υπουργείο Εσωτερικών, όπως ενημέρωσε με χθεσινή ανακοίνωσή του, μερίμνησε ώστε να ψηφίσουν από τον τόπο διαμονής τους όσοι ετεροδημότες είχαν υποβάλει σχετική αίτηση και αυτή είχε διεκπεραιωθεί έως και την 30ή Απριλίου. Οποιες αιτήσεις δεν είχαν διεκπεραιωθεί ώς τις 30 Απριλίου δεν θα ληφθούν υπόψη στην επικείμενη εκλογική διαδικασία, διευκρινίζει το υπουργείο. Σύμφωνα με τα στοιχεία του υπουργείου Εσωτερικών, μεταξύ Μαρτίου και Απριλίου είχαν υποβληθεί περίπου 31.250 αιτήσεις ετεροδημοτεύσεων. Υπολογίζεται ότι η συντριπτική πλειονότητα αυτών των αιτημάτων έχει διεκπεραιωθεί, επομένως η παραπάνω μάζα αναμένεται να προστεθεί στο σύνολο των 105.628 ετεροδημοτών που συμπεριλάμβαναν οι εκλογικοί κατάλογοι μέχρι τις 28 Φεβρουαρίου (Α' Αναθεώρηση έτους 2023). Προσφάτως, το υπουργείο Εσωτερικών -με αφορμή ψευδή φήμη με λανθασμένες ημερομηνίες προθεσμίας υποβολής αιτημάτων ετεροδημότευσης- είχε αναφέρει ότι οι εκλογές του Ιουνίου θα γίνονταν με τους ίδιους εκλογικούς καταλόγους που διεξήχθησαν και οι εκλογές της 21ης Μαΐου. Τι μεσολάβησε και λύθηκε το θέμα με τους άνω των 30.000 ετεροδημότες; Οπως περιγράφουν αρμόδιες πηγές, η λύση επήλθε με την επίσημη ημερομηνία προκήρυξης των εκλογών, που ορίστηκε η 30ή Μαΐου, κάτι που επιτρέπει να γίνουν δεκτές μεταβολές που έγιναν ένα μήνα νωρίτερα – εάν ίσχυε η ημερομηνία της 29ης Μαΐου, στην πράξη «έκαιγε» όλο το δίμηνο Μαρτίου-Απριλίου. Σε κάθε περίπτωση, πάντως, το υπουργείο Εσωτερικών συστήνει στους εκλογείς να βεβαιωθούν για το εκλογικό κέντρο στο οποίο ψηφίζουν, ανατρέχοντας στην πλατφόρμα «Μάθε πού Ψηφίζεις». •Χωρίς περιορισμούς θα πραγματοποιούνται οι προεκλογικές εμφανίσεις των υποψήφιων βουλευτών στα ΜΜΕ, όπως αποφάσισε στη χθεσινή -πρώτη- συνεδρίασή της η Διακομματική Επιτροπή. Η απόφαση ελήφθη ομόφωνα με γνώμονα τη διεξαγωγή των επικείμενων εκλογών με λίστα κι όχι σταυρό προτίμησης. Νεότερη συνεδρίαση της Διακομματικής προγραμματίζεται για την Πέμπτη 1 Ιουνίου, με βασικό θέμα τη διεξαγωγή debate μεταξύ των αρχηγών των κοινοβουλευτικών κομμάτων."
efsyn.gr,https://www.efsyn.gr/politiki/391931_pame-gia-anatropi-ton-syshetismon,ΠΟΛΙΤΙΚΗ,«Πάμε για ανατροπή των συσχετισμών»,2023-05-31 06:00, Δημήτρης Τερζής ,"Την είδηση ότι το βράδυ των εκλογών της 21ης Μαΐου σκέφτηκε σοβαρά να παραιτηθεί από την ηγεσία του ΣΥΡΙΖΑ-Π.Σ. έδωσε στη συνέντευξη που παραχώρησε χθες βράδυ στο δελτίο ειδήσεων του Star ο Αλέξης Τσίπρας. «Δεν θα κρυφτώ» είπε στη Μάρα Ζαχαρέα. «Αυτό που σκέφτηκα είναι η παραίτηση. Ηταν κάτι που με βασάνιζε ώρες και μέρες. Οταν ξεπέρασα το σοκ, συνειδητοποίησα ότι το μόνο που δεν μπορώ να κάνω είναι να λιποτακτήσω. Το μόνο που δεν μπορώ να κάνω απέναντι στους ψηφοφόρους και στα χιλιάδες μέλη μας. Υπερίσχυσε η σκέψη να σταθούμε ξανά στα πόδια μας και να δώσουμε νέα μάχη». Ηταν η πρώτη συνέντευξη του Αλέξη Τσίπρα μετά το οδυνηρό αποτέλεσμα της κάλπης που έφερε σε περιδίνηση τον ΣΥΡΙΖΑ-Π.Σ., ενώ σήμερα ξεκινά και πάλι τις εξορμήσεις εν όψει των επόμενων εκλογών. Μάλιστα η αρχή γίνεται από τη Β’ Πειραιά και πιο συγκεκριμένα τη Νίκαια, μια εκλογική περιφέρεια στην οποία ο ΣΥΡΙΖΑ συγκέντρωνε υψηλά ποσοστά και την έχασε παταγωδώς. Σε ό,τι αφορά το αποτέλεσμα είπε ότι ήταν «ένα σοκ που δημιούργησε συναισθήματα θλίψης και απογοήτευσης. Δεν το περιμέναμε. Προέχει να ανασυγκροτηθούμε. Δεν ψάχνουμε τις αιτίες στους πολίτες ή στους αντιπάλους μας. Τις ψάχνουμε σ’ εμάς. Στον τρόπο που επικοινωνήσαμε το μήνυμά μας, την εικόνα Βαβυλωνίας που είχαμε ως κόμμα και στον στρατηγικό εγκλωβισμό μας στην απλή αναλογική». Σε ερώτημα αν μετάνιωσε που ο ΣΥΡΙΖΑ ψήφισε την απλή αναλογική πριν από μερικά χρόνια, η απάντηση ήταν πως «δεν μετανιώνουμε. Το όραμά μας ήταν να έχουμε ένα πολιτικό σύστημα χωρίς τοξικότητα. Αποδείχτηκε ότι το πολιτικό σύστημα δεν είναι ώριμο να την αποδεχτεί». Πρόσθεσε επίσης πως ούτε ο λαός ήταν ώριμος να τη δεχτεί, καθώς με την ψήφο του απέδειξε ότι επιθυμεί αυτοδύναμες κυβερνήσεις και όχι συνεργασίες. Σε άλλο σημείο εκτίμησε ότι «η βασικότερη αιτία αυτού του αποτελέσματος, που δεν περίμενε κανείς, είχε να κάνει με το τσουνάμι των τελευταίων ημερών, καθώς ο αντίπαλος κατάφερε να επιβάλει την ατζέντα του φόβου του πολύ μακρινού 2015 και όχι όσα συνέβησαν τα τελευταία 4 χρόνια». Τόνισε μάλιστα πως ήταν παραπληροφόρηση ότι δήθεν ο ΣΥΡΙΖΑ θα αυξήσει τις εισφορές, την ώρα που στον δημόσιο διάλογο δεν ειπώθηκε ότι η Ν.Δ. έχει αφήσει χωρίς ιατροφαρμακευτική περίθαλψη τους ελεύθερους επαγγελματίες και τους αγρότες. Εν συνεχεία ανέλαβε και ο ίδιος την ευθύνη λέγοντας ότι «το βασικό ζήτημα είναι ότι και εγώ δεν κατάφερα να κατευθύνω την πολιτική συζήτηση στα μεγάλα διακυβεύματα της επόμενης μέρας όπως η αξιοποίηση του Ταμείου Ανάκαμψης». «Αδειασε» όσους φίλους και στελέχη του ΣΥΡΙΖΑ έκαναν κριτική στον λαό για το πώς ψήφισε. «Τα ακούω όλα αυτά με μεγάλη δυσφορία» σημείωσε, προσθέτοντας ότι «πρέπει να ψάξουμε τις ευθύνες μας σ’ εμάς και όχι στον κόσμο». Στο ερώτημα τι περιμένει από την κάλπη απάντησε ότι «πάμε για ανατροπή των συσχετισμών. Δεν έχουμε κανένα άλλο στόχο παρά να διεκδικήσουμε το καλύτερο αποτέλεσμα», ενώ υπενθύμισε ότι ο ΣΥΡΙΖΑ είναι κόμμα εξουσίας και όχι «συμπλήρωμα της Δεξιάς». Τέλος, όταν ρωτήθηκε τι θα κάνει μετά την 25η Ιουνίου απάντησε πως δεν κάνει σκέψεις για το μετά «αν δεν διαμορφωθεί το εκλογικό αποτέλεσμα» και επανέλαβε ότι «δεν έχω το δικαίωμα να λιποτακτήσω, ούτε χθες, ούτε σήμερα, ούτε αύριο»."
efsyn.gr,https://www.efsyn.gr/politiki/391897_oi-kybernoepitheseis-kai-stathero-heri-tis-kybernisis-mitsotaki,ΠΟΛΙΤΙΚΗ,Οι κυβερνοεπιθέσεις και... το «σταθερό χέρι» της κυβέρνησης Μητσοτάκη,2023-05-30 23:10, efsyn.gr ,"Το νέο ψηφιακό φιάσκο που ξεκίνησε στην πρεμιέρα των ενδοσχολικών εξετάσεων στα Λύκεια έπεσε βαρύ στον Κυριάκο Μητσοτάκη που προβληματίστηκε μεν με την έκταση του αλλά κατέληξε στο συμπέρασμα πως «είναι απαραίτητο να υπάρχει ένα σταθερό και στιβαρό χέρι στο τιμόνι της χώρας». Από το Ηράκλειο Κρήτης, ο πρόεδρος της Νέας Δημοκρατίας, στη διάρκεια της προεκλογικής περιοδείας του έπαιξε για μια ακόμη φορά με το σενάριο της αστάθειας, αν η Νέα Δημοκρατία δεν εξασφαλίσει αυτοδυναμία στις εκλογές της 25ης Ιουνίου. «Αυτό το οποίο κάποιοι δεν μας επέτρεψαν να το πετύχουμε, επειδή έπαιξαν με τον εκλογικό νόμο, θα το πετύχουμε στις 25 Ιουνίου, για μία ισχυρή και σταθερή κυβέρνηση με ορίζοντα τετραετίας, με αυτοδύναμη τη Νέα Δημοκρατία στο τιμόνι της χώρας. Και γι' αυτό δεν μπορούμε να επιτρέψουμε κανέναν εφησυχασμό. Ξέρετε πολύ καλά ότι στην επόμενη Βουλή ενδεχομένως να έχουμε περισσότερα από πέντε κόμματα. Όσο περισσότερα κόμματα μπαίνουν στην Βουλή, τόσο ανεβαίνει ο πήχης της αυτοδυναμίας, τόσο πιο απαραίτητο είναι όχι απλά να φτάσουμε το ποσοστό το οποίο πετύχαμε στις εκλογές αλλά να το ξεπεράσουμε. Και αυτός είναι ο στόχος που θέτουμε όλοι μαζί», είπε. Φυσικά, «ευλόγησε τα γένια» της παράταξης που ηγείται λέγοντας πως «μόνο η Νέα Δημοκρατία όχι απλά έχει σχέδιο αλλά έχει και τη βούληση και τη θέληση να αναλάβει την ευθύνη της διακυβέρνησης (...)» και απευθυνόμενος στον πρόεδρο του ΠΑΣΟΚ του πρότεινε να μείνει στην αντιπολίτευση. «Αν δεν υπήρχε η απλή αναλογική, σήμερα θα είχαμε κυβέρνηση» ισχυρίστηκε λίγο νωρίτερα από τη Σητεία. Η ομιλία του Κυριάκου Μητσοτάκη ήταν γεμάτη με επιθέσεις προς τον ΣΥΡΙΖΑ-Προοδευτική Συμμαχία, λέγοντας ότι οι ηττημένοι των εκλογών «ήταν αυτοί που πίστευαν ότι μπορούσαν να σας ξανακοροϊδέψουν όπως το έκαναν το 2015, τάζοντάς σας πράγματα τα οποία οι ίδιοι όχι απλά δεν υλοποίησαν, αλλά έκαναν ακριβώς τα ανάποδα. Ηττημένοι ήταν όσοι είχαν το βλέμμα τους στραμμένο στο παρελθόν και όχι στο μέλλον. Ηττημένοι ήταν όσοι έβλεπαν μία “γκρίζα”, μία “μαύρη” Ελλάδα, η οποία συγκρουόταν με την πραγματικότητα την οποία όλοι μας βιώναμε»."
efsyn.gr,https://www.efsyn.gr/politiki/antipoliteysi/391896_forologiko-programma-toy-pasok-kai-i-asymmetri-epithesi-tis-nd,ΑΝΤΙΠΟΛΙΤΕΥΣΗ,Το φορολογικό πρόγραμμα του ΠΑΣΟΚ και η «ασύμμετρη επίθεση» της Ν.Δ.,2023-05-30 23:02, efsyn.gr ,"Θύμα ασύμμετρης επίθεσης από τη Νέα Δημοκρατία είναι το ΠΑΣΟΚ-Κίνημα Αλλαγής, σύμφωνα με τον Νίκο Ανδρουλάκη, ο οποίος από τη Χίο και την πρώτη προεκλογική του ομιλία, απάντησε στις κατηγορίες του κόμματος της Πειραιώς ότι το ΠΑΣΟΚ με τη φορολογική πολιτική που προτείνει θα βάλει φρένο στις επενδύσεις στην Ελλάδα. Αφορμή για τη σύγκρουση ήταν δύο δηλώσεις στελεχών του ΠΑΣΟΚ-ΚΙΝ.ΑΛΛ., που προκάλεσαν τουλάχιστον σύγχυση και έδωσαν το έναυσμα στη Νέα Δημοκρατία να τις ερμηνεύσεις με τον τρόπο που την εξυπηρετεί, ώστε να παρουσιάσει εαυτόν ως τον θεματοφύλακα της ανάπτυξης, της σταθερότητας και των επενδύσεων. «Δεχόμαστε ασύμμετρη επίθεση από τη ΝΔ και τα συμφέροντα που την στηρίζουν», είπε στην ομιλία του ο πρόεδρος του ΠΑΣΟΚ-ΚΙΝ.ΑΛΛ. στη Χίο, προσθέτοντας ότι «σήμερα, ανακάλυψαν ότι το πρόγραμμα του ΠΑΣΟΚ είναι μία ''φοροκαταιγίδα'' για τον λαό».  Και βάζοντας κάτω τα στοιχεία, όπως είπε, σημείωσε: «Δύο τρίτα των εσόδων του κράτους είναι έμμεσοι φόροι, που πλήττουν την μεσαία τάξη και τους πιο αδύναμους. Πενήντα δισ. παραπάνω χρέος φόρτωσε στις πλάτες του ελληνικού λαού ο κ. Μητσοτάκης. Έχουμε το μεγαλύτερο μετά το 2010 εμπορικό έλλειμμα της χώρας».  Και πρόσθεσε ότι στο ΠΑΣΟΚ «λέμε ότι θέλουμε να φορολογήσουμε τους πιο ισχυρούς. Είναι άδικο αυτό; Το νέο ''πουλέν'' του κ. Μητσοτάκη, ο κ. Σκέρτσος, μιλάει για τον φόρο στα μερίσματα, κατηγορώντας το ΠΑΣΟΚ. Εμείς λέμε ''ναι'' στο ισχυρό κοινωνικό κράτος και στη δίκαιη φορολογική πολιτική. Η Ελλάδα της Ν.Δ. δεν δίνει φορολογικά κίνητρα στα νέα ζευγάρια, αλλά δίνει στους ολιγάρχες. Ως εδώ κ. Μητσοτάκη». Είχε προηγηθεί η τοποθέτηση της υποψήφιας στο Επικρατείας, Ελένης Χρονοπούλου, στην ΕΡΤ, όπου επιχείρησε να ξεδιπλώσει μέρος του οικονομικού προγράμματος του ΠΑΣΟΚ-ΚΙΝ.ΛΛ. λέγοντας ότι «θα μειώσουμε κάποιους φόρους και θα αυξήσουμε κάποιους άλλους». Και σε όταν ρωτήθηκε ποιους φόρους θα αυξήσει το ΠΑΣΟΚ, απάντησε, προφανώς από παραδρομή: «Θα αυξήσουμε τους φόρους που βλέπουμε ότι ουσιαστικά πλήττουν τη μεσαία τάξη». Στη συνέχεια, εξήγησε ότι επρόκειτο για σαρδάμ, αλλά οι παραδρομές και τα σαρδάμ στην προεκλογική περίοδο έχουν συνέπειες. Ακολούθησε η τοποθέτηση του Γραμματέα Πολιτικού Σχεδιασμού του ΠΑΣΟΚ-ΚΙΝ.ΑΛΛ,. και υποψήφιου βουλευτή, Παναγιώτη Δουδωνή, που στον ΣΚΑΪ ανέφερε ότι θα υπάρξει φορολόγηση με κλίμακα. Μάλιστα για τρεις φορολογικές κλίμακες φορολόγησης των μερισμάτων, 5%, 10% και 15%. Σημείωσε ότι η κλίμακα θα είναι 15% για μερίσματα 100.000 ευρώ και πάνω. Θέση που επανέλαβε και ο εκπρόσωπος Τύπου του κόμματος, Δημήτρης Μάντζος. Ακολούθησε ένας πόλεμος δηλώσεων από τον εκπρόσωπο Τύπου της Νέας Δημοκρατίας, Άκη Σκέρτσο, και τον εκπρόσωπο Τύπου του ΠΑΣΟΚ, Δ. Μάντζο, με επίκεντρο τα οικονομικά προγράμματα των κομμάτων. Αρχικά, ο Άκης Σκέρτσος χαρακτήρισε «μαρτυριάρηδες» τα στελέχη του ΠΑΣΟΚ λέγοντας ότι «αποκάλυψαν τρία μέτρα: 1) την αύξηση του φόρου στα μερίσματα των επιχειρήσεων, 2) την έκτακτη φορολόγηση των μεγάλων επιχειρήσεων και 3) την επαναφορά της φορολογίας στις γονικές παροχές». Για να απαντήσει ο Δ. Μάντζος με ανάρτησή του στο Twitter, όπου αναφέρει τα εξής: «Ο κ. Σκέρτσος ενοχλείται όταν το ΠΑΣΟΚ - Κίνημα Αλλαγής μιλά για Φορολογική Δικαιοσύνη, προφανώς επειδή θίγει τους ισχυρούς φίλους της προηγούμενης Κυβέρνησης. Την ίδια ώρα, αγνοεί για πολλοστή φορά τις διαπιστώσεις και συστάσεις διεθνών οργανισμών. Σε πείσμα όσων λέει η ΝΔ, ο ΟΟΣΑ θεωρεί αναγκαία τη δικαιότερη φορολόγηση των μερισμάτων, μαζί με ελάφρυνση των βαρών της μισθωτής εργασίας, όπως ακριβώς προτείνουμε. Και όπως, ακριβώς, ισχύει ήδη σε πολλές ευρωπαϊκές χώρες. Άραγε, είναι «φορομπηχτική πολιτική» η εναρμόνιση με ό,τι συμβαίνει στην ΕΕ; Είναι “φοροεπιδρομή” η φορολόγηση των υπερκερδών τραπεζών και ενεργειακών εταιρειών; Πώς ορίζει τη “μεσαία τάξη” τελικά η ΝΔ; Πλέον είναι εμφανές: Η ΝΔ δεν αγωνίζεται μόνο για την επιστροφή της στην εξουσία. Αλλά και για τη διατήρηση των συμφερόντων όσων τη στηρίζουν, εις βάρος των ευάλωτων. Αυτός, τελικά, είναι και ο μεγαλύτερος κίνδυνος».  Ο κ. Σκέρτσος ενοχλείται όταν το ΠΑΣΟΚ - Κίνημα Αλλαγής μιλά για Φορολογική Δικαιοσύνη, προφανώς επειδή θίγει τους ισχυρούς φίλους της προηγούμενης Κυβέρνησης. Την ίδια ώρα, αγνοεί για πολλοστή φορά τις διαπιστώσεις και συστάσεις διεθνών οργανισμών.Σε πείσμα όσων λέει η ΝΔ, ο… pic.twitter.com/Kaputv1V2j Ανακοίνωση που ο Άκης Σκέρτσος δεν άφησε να πέσει κάτω, και απάντησε στα ερωτήματα που του έθεσε ο εκπρόσωπος Τύπου του ΠΑΣΟΚ-ΚΙΝ.ΑΛΛ. «Επειδή τίποτα δεν πρέπει να μένει αναπάντητο και εμείς υπηρετούμε την πολιτική του συγκεκριμένου, εδώ 4 συνοπτικές και γρήγορες απαντήσεις στα ερωτήματα του Δημήτρη Μάντζου. 1) Συνολικοί πόροι από υπερκέρδη ενεργειακών εταιριών, ταμείο ενεργειακής μετάβασης και διυλιστήρια που χρηματοδότησαν μέτρα στήριξης των νοικοκυριών για την ενεργειακή και πληθωριστική κρίση: €4,7 δις + €600 εκ. 2) Οι μισθοί αυξάνονται με έναν τρόπο, όπως ήδη αποδείξαμε την τετραετία 2019-2023: με σταθερούς και φιλικούς για την ανάπτυξη φορολογικούς συντελεστές στο κεφάλαιο και την εργασία, διπλάσιο ρυθμό ανάπτυξης του ΑΕΠ και των επενδύσεων από ΕΕ, ταχύτερη μείωση ανεργίας από ΕΕ. 3) Αν κάνετε τον κόπο να διαβάσετε το Μεσοπρόθεσμο Πρόγραμμα Σταθερότητας 2023-2026 θα δείτε ότι το πλεόνασμα 2,5% δεν αποτελεί στόχο αλλά πρόβλεψη για την επίδοση της οικονομίας έως το 2026 στο βασικό σενάριο χωρίς καμία αλλαγή πολιτικών “no policy change scenario”. Ενώ ρητά αναφέρεται ότι σε αυτό το ποσό προστίθενται τα επιπλέον θετικά προεκλογικά μέτρα. 4) Μην ψάχνετε ματαίως για «δράκους». Στο πρόγραμμά της η ΝΔ δεν έχει εντάξει ούτε μια αύξηση φόρων για κανέναν. Αντιθέτως για τους ελεύθερους επαγγελματίες προβλέπεται σταδιακή μείωση του τέλους επιτηδεύματος και επέκταση του επιδόματος μητρότητας από 4 σε 9 μήνες»."
efsyn.gr,https://www.efsyn.gr/politiki/antipoliteysi/391886_den-eho-dikaioma-na-lipotaktiso-mprosta-sti-mahi,ΑΝΤΙΠΟΛΙΤΕΥΣΗ,«Δεν έχω δικαίωμα να λιποτακτήσω μπροστά στη μάχη»,2023-05-30 20:52, efsyn.gr ,"«Με απασχολεί η δεξιά πολιτική που είναι επιζήμια για την ελληνική κοινωνία», τόνισε ο Αλέξης Τσίπρας, ο οποίος τόνισε ότι μόνος στόχος του ΣΥΡΙΖΑ-ΠΣ είναι να έχει την καλύτερη δυνατή παρουσία στις εκλογές. Και σε ερώτηση γιατί δεν επέλεξε την παραίτηση μετά την ήττα, τόνισε ότι δεν πρόκειται να λιποτακτήσει. Σε συνέντευξή του στο STAR, ο πρόεδρος του ΣΥΡΙΖΑ-Προοδευτική Συμμαχία, έκανε αυτοκριτική για το εκλογικό αποτέλεσμα, επισημαίνοντας ότι το κόμμα πέρασε ένα μεγάλο σοκ και τώρα ανασυντάσσεται ώστε να πετύχει το καλύτερο δυνατό αποτέλεσμα στις 25 Ιουνίου. Και επισήμανε ότι το πιο κρίσιμο είναι η επόμενη μέρα των εκλογών, καθώς επισήμανε ότι ούτως ή άλλως έρχονται δύσκολες ημέρες και έχει σημασία ποιος θα κληθεί να τις αντιμετωπίσει. «Αυτό που προέχει για εμάς είναι να ξεπεράσουμε το σοκ, να ανασυγκροτηθούμε και να διορθώσουμε τα λάθη μας», υπογράμμισε, λέγοντας ότι «ο ΣΥΡΙΖΑ είναι η μοναδική πολιτική δύναμη που έχει εναλλακτικό σχέδιο και πρόγραμμα εξουσίας από αυτό που έχει η ΝΔ». Μίλησε για οδυνηρό αποτέλεσμα που δημιούργησε μεγάλα συναισθήματα θλίψης και απογοήτευσης, και το οποίο δεν το περίμενε, όχι μόνο ο ΣΥΡΙΖΑ, αλλά κανείς. Στο ερώτημα τι σκέφτηκε το βράδυ των εκλογών, ο Αλέξης Τσίπρας σχολίασε ότι είναι άνθρωπος, όχι μηχανή, «έχω συναισθήματα». Είπε ότι σκέφτηκε την παραίτηση, ότι αυτό το συναίσθημα τον βασάνισε μερικές μέρες και τόνισε πως «όταν ξεπέρασα το σοκ συνειδητοποίησα ότι το μόνο που δεν έχω δικαίωμα να κάνω είναι να λιποτακτήσω». Και όταν ρωτήθηκε σχετικά, είπε πως δεν πρόκειται να μπει σε συζήτηση για το τι θα μπορούσε να γίνει μετά τις εκλογές, διότι ο ΣΥΡΙΖΑ-ΠΣ έχει μπροστά του τέσσερις πολύ δύσκολες προεκλογικές εβδομάδες και όλη η προσπάθεια πρέπει να επικεντρωθεί σ' αυτό. «Πρέπει να περάσουμε πάνω από τον πήχη του στόχου μας», είπε χαρακτηριστικά. Ο Αλέξης Τσίπρας, ερωτηθείς για τις αιτίες του αποτελέσματος του ΣΥΡΙΖΑ, σημείωσε ότι «δεν ψάχνουμε να βρούμε τις αιτίες στον λαό και στους αντιπάλους μας, αυτοί (σ.σ. οι αντίπαλοι) πάντα απέναντι μας ήταν, ψάχνουμε να βρούμε τα αίτια σε εμάς, στον τρόπο που διαδώσαμε το μήνυμα μας».  Μίλησε για «εικόνα Βαβυλωνίας» που εκπέμφθηκε πολλές φορές «από άστοχες δηλώσεις στελεχών μας» και στρατηγικό εγκλωβισμό, σημειώνοντας ότι η απλή αναλογική ήταν και είναι όραμά μας, όμως δεν ήταν ώριμο το πολιτικό σύστημα να την αποδεχθεί.  Εκτίμησε πάντως ότι η βασικότερη αιτία αυτούς του αποτελέσματος είχε να κάνει με το «τσουνάμι που διαμορφώθηκε, καθώς ο αντίπαλος κατάφερε να επιβάλει την ατζέντα του φόβου και της συζήτησης για το μακρύ παρελθόν», ενώ η συζήτηση θα έπρεπε να είναι με βάση όσα συνέβησαν το 2019-2023.  «Πήγαν στην κάλπη οι πολίτες συζητώντας την παραπληροφόρηση ότι δήθεν ο ΣΥΡΙΖΑ θα αυξήσει τις εισφορές και όχι ότι ήδη η ΝΔ έχει αφήσει χωρίς ιατροφαρμακευτική περίθαλψη τους ελεύθερους επαγγελματίες και τους αγρότες». «Κι εγώ μαζί δεν κατάφερα να κατευθύνω την πολιτική συζήτηση στα μεγάλα διακυβεύματα της επόμενης μέρας που είναι με ποιο πρόγραμμα θα κυβερνηθεί ο τόπος την επόμενη τετραετία», πρόσθεσε. Ο Αλέξης Τσίπρας δεν απέκλεισε έως τις 25 Ιουνίου να υπάρξει μια ανατροπή του αποτελέσματος της 21ης Μαΐου, λέγοντας ότι από τη στιγμή που η κάλπη είναι άδεια, δεν θα πρέπει να προδικάζουμε τίποτα. Αναφερόμενος στον Κυριάκο Μητσοτάκη, τον κατήγγειλε για αλαζονεία, κυρίως για την προσπάθειά του να μειώσει τους πολιτικούς αντιπάλους του, καθώς κάθε φορά που μιλάει καλεί τους πολίτες να τον ψηφίσουν εμφανίζοντας τα υπόλοιπα κόμματα ως επικίνδυνα και τη Νέα Δημοκρατία ως τη μόνη αξιόπιστη λύση για να κυβερνήσει τη χώρα. «Είναι ο νικητής των εκλογών», είπε, «μας νίκησε, αλλά θα πρέπει να μας σέβεται», σημειώνοντας ότι «αυτές οι δηλώσεις είναι προσβλητικές και μη δημοκρατικές». Όσον αφορά την απλή αναλογική, ο πρόεδρος του ΣΥΡΙΖΑ-ΠΣ, είπε ότι δεν μετανιώνει για την προτίμηση της Αριστεράς σε αυτό το πολιτικό σύστημα, εξηγώντας το προφανές, ότι η Αριστερά πιστεύει στην ισοτιμία της ψήφου και στις συνεργασίες. Ωστόσο, παραδέχθηκε ότι η στρατηγική του κόμματος να επενδύσει στην απλή αναλογική απέτυχε, γιατί τα υπόλοιπα κόμματα δεν θέλησαν να αξιοποιήσουν την ευκαιρία για συνεργασία και προγραμματικές συγκλίσεις. Ειδικά για το ΠΑΣΟΚ-Κίνημα Αλλαγής, είπε ότι ο ΣΥΡΙΖΑ το προσκάλεσε, αλλά βρέθηκε μπροστά στην άρνησή του. Και τόνισε ότι δεν τον απασχολεί ποιος είναι ο στόχος του ΠΑΣΟΚ και αν θα έρθει σε σύγκρουση με τον ΣΥΡΙΖΑ για τη θέση του στην αντιπολίτευση. Αυτό που τον ενδιαφέρει, είπε, είναι να μην βρεθεί μόνος και ανεξέλεγκτος ο Κυριάκος Μητσοτάκης.  «Ήμασταν εγκλωβισμένοι να προτείνουμε κάτι που φαινόταν μη ρεαλιστικό», είπε και πρόσθεσε ότι αποδείχθηκε και ότι η πλειοψηφία των πολιτών φαίνεται ότι επιθυμεί κυβερνήσεις αυτοδυναμίας και όχι συνεργασίας. Σχολιάζοντας τη συνέντευξη του προέδρου του ΣΥΡΙΖΑ-ΠΣ, ο εκπρόσωπος Τύπου της Νέας Δημοκρατίας, έκανε την εξής δήλωση: «Ο κ. Τσίπρας στην πρώτη του συνέντευξη μετά την εκλογική του συντριβή, επέμεινε να διαβάζει την πραγματικότητα με τους ίδιους παραμορφωτικούς φακούς» και πρόσθεσε ότι ο Αλέξης Τσίπρας «εξακολουθεί να παρουσιάζει μια Ελλάδα “μαύρη”. Το μόνο συμπέρασμα στο οποίο έχει καταλήξει είναι πως οι θέσεις του ΣΥΡΙΖΑ ήταν σωστές, αλλά επικοινωνήθηκαν λάθος. Δεν φταίνε όσα έλεγε, αλλά ο τρόπος που τα έλεγαν τα στελέχη του ΣΥΡΙΖΑ. Άρα οι “λίστες των αρεστών” στην ηγεσία που θα βγαίνουν στα ΜΜΕ, θα λύσουν το πρόβλημα». Άκης Σκέρτσος Επίσης, κατηγόρησε τον πρόεδρο του ΣΥΡΙΖΑ-ΠΣ ότι «επιμένει στα ίδια ψέματα, από τους δήθεν 700.000 πλειστηριασμούς, έως τους ελεύθερους επαγγελματίες που θα μείνουν χωρίς περίθαλψη, όταν κάτι τέτοιο ξέρει ότι δεν ισχύει» και προσέθεσε: «Το πρόβλημα του ΣΥΡΙΖΑ είναι πρώτα οι ιδέες του και η έλλειψη τεκμηρίωσης για την υλοποίησή τους και μετά το ύφος και τα πρόσωπα που τις επικοινωνούν. Επέλεξε να ασχοληθεί μόνο με το δεύτερο αποδεικνύοντας πόσο μακριά είναι από τα προβλήματα της κοινωνίας. Για τον κ. Τσίπρα εξακολουθεί να είναι “στραβός ο γιαλός”. Και να αρμενίζει ακριβώς με τον ίδιο τρόπο. Τίποτα δεν έμαθε, τίποτα δεν άλλαξε. Τον αφήνουμε στον δικό του κόσμο. Εμείς θα εξακολουθήσουμε να απαντάμε στις ανάγκες της κοινωνίας για ρεαλιστικές λύσεις στα προβλήματα. Και να παλεύουμε για μια χώρα που θα προχωράει σταθερά, τολμηρά και μόνο μπροστά»."
efsyn.gr,https://www.efsyn.gr/ellada/koinonia/391878_ananeomenoi-katalogoi-eterodimoton-gia-tis-boyleytikes-stis-25-ioynioy,ΚΟΙΝΩΝΙΑ,Ανανεωμένοι κατάλογοι ετεροδημοτών για τις βουλευτικές στις 25 Ιουνίου,2023-05-30 19:17, efsyn.gr ,"Αυξημένοι κατά 31.250 πολίτες θα είναι οι εκλογικοί κατάλογοι των ετεροδημοτών που θα ψηφίσουν στο τόπο κατοικίας τους στις 25 Ιουνίου, σύμφωνα με τις αιτήσεις που διεκπεραιώθηκαν μέχρι και τις 30 Απριλίου. Ουσιαστικά, στους εκλογικούς καταλόγους των ετεροδημοτών προστέθηκαν τα ονόματα όσων εξ αυτών έκαναν αιτήσεις μέσα στο δίμηνο Μαρτίου-Απριλίου και αυτές έχουν διεκπεραιωθεί από τους δήμους. Όποια αίτηση δεν διεκπεραιώθηκε έως τις 30 Απριλίου δεν θα ληφθεί υπ' όψιν για τις επαναληπτικές εκλογές του Ιουνίου. Όσον αφορά την εκλογική διαδικασία, παραμένουν σε ισχύ οι λοιπές προϋποθέσεις της εκλογικής νομοθεσίας.  Οι εκλογείς, για να ενημερωθούν για τον τόπο που ψηφίζουν, αρκεί να ανατρέξουν στην πλατφόρμα του υπουργείου Εσωτερικών «Μάθε πού Ψηφίζεις» για να ενημερωθούν σχετικά."
efsyn.gr,https://www.efsyn.gr/tehnes/media/391870_anoikto-na-min-yparhoyn-periorismoi-stis-emfaniseis-ton-ypopsifion-sta-mme,MEDIA,Ανοικτό να μην υπάρχουν περιορισμοί στις εμφανίσεις των υποψηφίων στα ΜΜΕ,2023-05-30 18:10, Επιμέλεια: Στράτος Ιωακείμ ,"Να μην υπάρχουν περιορισμοί στις εμφανίσεις των υποψήφιων βουλευτών στα ΜΜΕ εισηγείται η Διακομματική Επιτροπή, η οποία συνεδρίασε την Τρίτη (30/05). Σύμφωνα με πληροφορίες το σκεπτικό της εισήγησης έχει να κάνει με το γεγονός πως στις δεύτερες εκλογές (25 Ιουνίου) δεν υπάρχει σταυρός προτίμησης αλλά λίστα, άρα δεν υπάρχει λόγος να ισχύσουν οι περιορισμοί. Όμως, με βάση την εισήγηση της Διακομματικής, υπάρχει μια αντίφαση καθώς χθες, το Εθνικό Συμβούλιο Ραδιοτηλεόρασης (ΕΣΡ), ξεκαθάριζε πως «με κοινή απόφαση των Υπουργών …, καθορίζεται κάθε αναγκαία λεπτομέρεια, σχετικά με τις εμφανίσεις στα … ραδιοτηλεοπτικά μέσα των υποψήφιων βουλευτών και των οριζόμενων εκπροσώπων των κομμάτων … και τίθενται περιορισμοί για την αποτροπή της έμμεσης προβολής των υποψήφιων βουλευτών». Έτσι, για να τεθεί σε ισχύ η εισήγηση της Επιτροπής πρέπει να υπάρξει υπουργική απόφαση. Αν αυτό δε γίνει, ισχύουν οι περιορισμοί ως έχουν. Δηλαδή, μέχρι μία εμφάνιση σε πανελλαδικά κανάλια και μέχρι δύο σε τοπικά κανάλια και ραδιόφωνα. ► Επόμενη συνεδρίαση της Διακομματικής Επιτροπής για τις εκλογές θα γίνει την Πέμπτη, 1η Ιουνίου, με θέμα το debate. "
efsyn.gr,https://www.efsyn.gr/politiki/391860_zitise-psifo-sti-nd-gia-na-apenergopoiithei-i-narki-tis-aplis-analogikis,ΠΟΛΙΤΙΚΗ,Ζήτησε ψήφο στη Ν.Δ. για να απενεργοποιηθεί η «νάρκη» της απλής αναλογικής,2023-05-30 16:03, efsyn.gr ,"«Αν δεν υπήρχε η απλή αναλογική, σήμερα θα είχαμε κυβέρνηση» ισχυρίστηκε ο Κυριάκος Μητσοτάκης από τη Σητεία, όπου στη διάρκεια της προεκλογικής περιοδείας του έπαιξε για μια ακόμη φορά με το σενάριο της αστάθειας, αν η Νέα Δημοκρατία δεν εξασφαλίσει αυτοδυναμία στις εκλογές της 25ης Ιουνίου. Μάλιστα, ενώ κάνει σε όλους μαθήματα περί ταπεινότητας και ξορκίζει την αλαζονεία, υποστήριξε ότι ο ίδιος «δεν συμβιβάζεται» με το εκλογικό ποσοστό της 21ης Μαΐου, αλλά θέλει «να πάμε και μπορούμε να πάμε ακόμα καλύτερα από αυτό το οποίο πετύχαμε στις εκλογές της 21ης Μαΐου». Και ακολούθησε η προσφιλής του τρομολαγνεία: «Προσέξτε όμως, εδώ -και θέλω αυτό να το τονίσω- εγκυμονεί ένας κίνδυνος. Ποιος είναι ο κίνδυνος; Ο κίνδυνος της αριθμητικής του εκλογικού νόμου. Η χώρα σήμερα θα είχε αυτοδύναμη κυβέρνηση της Νέας Δημοκρατίας εάν δεν υπήρχε η απλή αναλογική και η “νάρκη” την οποία άφησε πίσω του ο κ. Τσίπρας απλά για να κάνει τη δική μας τη ζωή πιο δύσκολη. Δεν πειράζει. Θα την απενεργοποιήσουμε τη “νάρκη” και θα έχουμε ισχυρή αυτοδύναμη κυβέρνηση, μετά την 25η Ιουνίου». Προφανής στόχος του, φυσικά, να αποτρέψει μια πολυκομματική Βουλή, για να αποτραπεί η απώλεια εδρών από το μπόνους των έως 50 εδρών για τον πρώτο, καθώς στις κάλπες της 21ης Μαΐου τρία κόμματα φλέρταραν με αξιώσεις για είσοδο στη Βουλή. «Όμως, επειδή εδώ βρισκόμαστε μπροστά σε μία παράξενη κατάσταση, όπου μπορεί στην επόμενη Βουλή να μπουν περισσότερα κόμματα, αυτό -για όσους δεν γνωρίζετε καλά την αριθμητική του εκλογικού νόμου- σημαίνει ότι ο πήχης της αυτοδυναμίας αυξάνεται. Σημαίνει ότι χρειαζόμαστε να πετύχουμε ένα υψηλό ποσοστό για να έχουμε σίγουρα μία ισχυρή κυβέρνηση. Θα το πετύχουμε αυτό το ποσοστό, δεν έχω καμία αμφιβολία. Αλλά για να γίνει αυτό δεν μπορούμε να ανεχτούμε κανέναν εφησυχασμό» είπε. Η ομιλία του Κυριάκου Μητσοτάκη στην κεντρική πλατεία της Σητείας ήταν γεμάτη με επιθέσεις προς τον ΣΥΡΙΖΑ-Προοδευτική Συμμαχία, λέγοντας ότι οι ηττημένοι των εκλογών «ήταν αυτοί που πίστευαν ότι μπορούσαν να σας ξανακοροϊδέψουν όπως το έκαναν το 2015, τάζοντάς σας πράγματα τα οποία οι ίδιοι όχι απλά δεν υλοποίησαν, αλλά έκαναν ακριβώς τα ανάποδα. Ηττημένοι ήταν όσοι είχαν το βλέμμα τους στραμμένο στο παρελθόν και όχι στο μέλλον. Ηττημένοι ήταν όσοι έβλεπαν μία “γκρίζα”, μία “μαύρη” Ελλάδα, η οποία συγκρουόταν με την πραγματικότητα την οποία όλοι μας βιώναμε». Και πρόσθεσε ότι «οι επόμενες εκλογές έχουν ακόμα μεγαλύτερη κρισιμότητα από τις προηγούμενες και η χώρα σήμερα χρειάζεται πρώτα και πάνω απ' όλα όχι απλά ισχυρή, αλλά σταθερή κυβέρνηση. Δεν νομίζω ότι θα ήθελε κανείς να βρεθούμε στη θέση να έχουμε μία κοινοβουλευτική πλειοψηφία του ενός, των δύο ή των τριών βουλευτών. Αυτό δεν θα μας διευκόλυνε να υλοποιήσουμε το σχέδιό μας»."
efsyn.gr,https://www.efsyn.gr/stiles/apopseis/391837_timima-toy-oportoynismoy,ΑΠΟΨΕΙΣ,Το τίμημα του οπορτουνισμού,2023-05-30 16:00, Κύρκος Δοξιάδης* ,"Την περασμένη εβδομάδα έκλεισαν 7 χρόνια από τότε που άρχισα τακτική αρθρογραφία στην «Εφ.Συν.». Οσοι/ες αναγνώστες/ριες έχουν διαβάσει κάποια από τα άρθρα μου ίσως θυμούνται πως ήδη, από τους πρώτους μήνες μετά την προηγούμενη -και όχι τόσο τραγική- εκλογική ήττα του ΣΥΡΙΖΑ το 2019, ασκούσα κριτική στην ηγεσία του κόμματος με την προοπτική της επόμενης εκλογικής αναμέτρησης (βλ., για παράδειγμα, «Γιατρέ μου, γιατί θα ξαναχάσω στις εκλογές;» - «Εφ.Συν.», 31.12.2019). Εκείνη η παλαιότερη κριτική επικεντρωνόταν κυρίως σε ζητήματα εσωκομματικής δημοκρατίας, οργανωτικής δομής και ιδεολογικής φυσιογνωμίας του κόμματος, και περιστρεφόταν γύρω από το γνωστό δίδυμο αρχηγισμός/πασοκοποίηση. Με άλλα λόγια, γύρω από τη διαδικασία μετάλλαξης του κόμματος που είχε ήδη αρχίσει από το 2015 και που ολοκληρώθηκε θεσμικά με το συνέδριο του 2022. Χωρίς λοιπόν να ισχυρίζομαι πως είχα «προβλέψει» την ήττα, είχα τουλάχιστον εντοπίσει τις γενικές ευθύνες του ΣΥΡΙΖΑ για αυτήν. Οχι μόνον εγώ, βέβαια. Αρκετοί/ές από εμάς είχαμε «κουραστεί» να προειδοποιούμε για τους ΠΡΑΚΤΙΚΟΥΣ κινδύνους της απώλειας του ριζοσπαστικού και δημοκρατικού χαρακτήρα του κόμματος, σε πείσμα όλης της φλυαρίας για «αριστερόμετρα» και «ιδεολογικές καθαρότητες». Απλώς, ούτε όσοι/ες προειδοποιούσαμε και ασκούσαμε κριτική δεν περιμέναμε το μέγεθος της πανωλεθρίας. Υπάρχουν όμως και ειδικότερες ευθύνες για αυτή την τελευταία. Σε έρευνα της aboutpeople που έγινε αμέσως μετά τις εκλογές, στο ερώτημα «Οι λόγοι που ψηφίσατε το συγκεκριμένο κόμμα;», ΤΕΛΕΥΤΑΙΑ, δηλαδή 14η (δέκατη τέταρτη) επιλογή (5,2%) ήταν: «Με επηρέασαν οι υποκλοπές». Οπως γνωρίζουμε, σχεδόν ολόκληρη η προεκλογική τακτική του ΣΥΡΙΖΑ, από πέρσι το καλοκαίρι που προέκυψε το ζήτημα, επικεντρωνόταν στις υποκλοπές. Το σημαντικότερο είναι πως αυτή ήταν απλώς η έρευνα που επιβεβαίωσε κάτι που διαρκώς επισήμαιναν όλες οι σχετικές έρευνες ΠΡΙΝ από τις εκλογές. Το ζήτημα των υποκλοπών βρισκόταν σταθερά στην τελευταία ή σε μία από τις τελευταίες θέσεις ως προς τα θέματα που οι πολίτες θεωρούν σημαντικά ή που θα επηρέαζαν την ψήφο τους. Εδώ και κάμποσους μήνες, σε τρία διαφορετικά άρθρα μου, έχω προσπαθήσει να εξηγήσω γιατί συνέβαινε αυτό και γιατί κατά συνέπεια ήταν ολέθριο σφάλμα προεκλογικής τακτικής τούτη η μονοδιάστατη εμμονή του ΣΥΡΙΖΑ με τις υποκλοπές. Πιστεύω πως ήρθε τώρα η ώρα να αναρωτηθούμε σοβαρά γιατί η ηγεσία του ΣΥΡΙΖΑ, από κοινού με όσα ΜΜΕ τη στηρίζουν, αφοσίωσε σχεδόν εξ ολοκλήρου την πολιτική της τους τελευταίους μήνες σε αυτό το ζήτημα. Υπενθυμίζω πράγματα που πιθανόν να έχουν λησμονηθεί: συνεχόμενα πρωτοσέλιδα, σχεδόν μονοθεματικό πολιτικό ρεπορτάζ και στο Κοινοβούλιο κορύφωση της κομματικής αντιπαράθεσης γι' αυτό ειδικά το ζήτημα, με την ηγεσία της αξιωματικής αντιπολίτευσης να καταγγέλλει την κυβέρνηση ως παράνομη και να δηλώνει ότι αποσύρεται από τις ψηφοφορίες για ολόκληρη την προεκλογική περίοδο. Δεν θα ήταν υπερβολή να πούμε πως στη συνείδηση μεγάλου μέρους του κόσμου ο ΣΥΡΙΖΑ όλο αυτό το διάστημα είχε ταυτοποιηθεί ως «το κόμμα που ασχολείται με τις υποκλοπές». Γιατί λοιπόν; Αδυνατώ να πιστέψω πως η ηγεσία του ΣΥΡΙΖΑ δεν γνώριζε τους κινδύνους τούτης της επιλογής, ότι αγνοούσε τις σχετικές έρευνες που προανέφερα. Το επιχείρημα πως ήταν μείζον ζήτημα δημοκρατίας και δεν μπορούσε να πράξει διαφορετικά δεν φαίνεται ιδιαίτερα πειστικό. Γιατί να πειστεί ο κόσμος πως οι παρακολουθήσεις κάποιων πολιτικών προσώπων, στελεχών του κρατικού μηχανισμού, δημοσιογράφων και μεγαλοεπιχειρηματιών είναι κρισιμότερο ζήτημα για τη δημοκρατία απ’ όσο το ξεπούλημα των δημόσιων οργανισμών ή η καταβαράθρωση της δημόσιας υγείας και παιδείας, για παράδειγμα; Την απάντηση νομίζω πως την έδωσε ο ίδιος ο Αλέξης Τσίπρας σε κάποιο σημείο της ομιλίας του στην Κεντρική Επιτροπή του ΣΥΡΙΖΑ την περασμένη Πέμπτη, όταν ανέφερε ποιες κατά την άποψή του ήταν οι αιτίες της ήττας. Αντιγράφω απόσπασμα: «…η αναγκαστική επιλογή υπεράσπισης μιας στρατηγικής που, εξαιτίας της άρνησης των άλλων προοδευτικών δυνάμεων, αντικειμενικά δεν μπορούσε να περπατήσει. Της στρατηγικής της απλής αναλογικής και της κυβέρνησης προοδευτικής συνεργασίας». Ερχόμαστε λοιπόν στο σημείο όπου συνδέονται οι ειδικές ευθύνες με τις γενικές. Από το περσινό συνέδριο, ο ΣΥΡΙΖΑ έχει μετατραπεί -και θεσμικά- σε εκλογικό μηχανισμό. Αναμενόμενο και η χάραξη της συνολικότερης πολιτικής του να διαμορφώνεται ευκαιριακά, με αποκλειστικό γνώμονα το εκλογικό σύστημα και τη δυνατότητα συγκρότησης κυβέρνησης συνεργασίας. Ποιο ήταν το πρώτο πολιτικό πρόσωπο που αποκαλύφθηκε ως θύμα των υποκλοπών; Ο αρχηγός του ΠΑΣΟΚ. Επρεπε λοιπόν, «αναγκαστικά», ολόκληρη η στρατηγική του κόμματος να προσαρμοστεί στην προσπάθεια να πειστεί ο Ανδρουλάκης να συνεργαστεί. Στο μεταξύ, ο Μητσοτάκης μοίραζε λεφτά. *Ομότιμος καθηγητής της Κοινωνικής Θεωρίας στο Πανεπιστήμιο Αθηνών"
efsyn.gr,https://www.efsyn.gr/stiles/apopseis/391843_tipota-den-mayrise-mellon-mas-stoys-agones,ΑΠΟΨΕΙΣ,Τίποτα δεν «μαύρισε». Το μέλλον μας στους αγώνες!,2023-05-30 16:00, Βασίλης Πετράκης* ,"Για την πραγματική Αριστερά το χρώμα του μέλλοντος δεν κρίνεται μέσα στο εκλογικό παραβάν μιας Κυριακής. Δεν συνέβη ποτέ και πουθενά αυτό. Δεν συνέβη ούτε το 2015, για όσους είχαν τέτοιες εκλογικές αυταπάτες. Το μέλλον κρίνεται και θα κριθεί από τους πολιτικούς συσχετισμούς στο κίνημα, από τη μαζικότητα, τη διάρκεια και την προοπτική των λαϊκών αγώνων. Από την πίστη σε αυτούς. Οι κάλπες μπορούν απλά να αποτυπώνουν μια μεταβολή και όχι από μόνες τους να παράγουν ανατροπές συσχετισμών. Πιο απλά η κατάσταση στην κοινωνία, στα συνδικάτα και στους συλλόγους είναι και ήταν τόσο «μαύρη ή άσπρη» στις 22/5 όσο ήταν και στις 20/5. Τέσσερα χρόνια τώρα και με εξαίρεση ίσως τις μέρες των κινητοποιήσεων που ακολούθησαν τα Τέμπη, μέρα με τη μέρα, η κυβέρνηση της Ν.Δ. και η κυρίαρχη προπαγάνδα επιδίωξαν και σε έναν βαθμό κατάφεραν να εδραιώσουν αυτή τη δεξιά ιδεολογικοπολιτική μετατόπιση. Δεν το κατόρθωσαν μόνοι τους. Δεν θα ήταν δυνατό να επιτευχθεί χωρίς τη συμβολή και τη στήριξη όλων των κομμάτων και ειδικά αυτών που αναφέρονται στην Αριστερά όπως ο ΣΥΡΙΖΑ, το ΚΚΕ και το ΜέΡΑ25. Από την πρώτη στιγμή, με το κάλεσμα του Μητσοτάκη για την «εθνική συστράτευση» στα γεγονότα του Εβρου και την «εθνικά ομόψυχη» καταδίκη του αντιμνημονιακού αγώνα στην πλακέτα της Μαρφίν, μετά με την τριετή πολιτική αξιοποίηση της πανδημίας για την επιβολή ενός αντιδραστικού καθεστώτος, μέχρι και το ακραίου συμβολισμού επίδομα των 600€ (ΚΚΕ-ΣΥΡΙΖΑ) στα κλομπ της τετραετίας, τα κόμματα αυτά υπέκυψαν, συμμορφώθηκαν, σύρθηκαν και τελικά μετατράπηκαν σε στήριγμα αυτής της πολιτικής. Ενα νήμα συναίνεσης, που διαπερνούσε τη γραμμή των ΣΥΡΙΖΑ-ΜέΡΑ25-ΚΚΕ όλη αυτή την τετραετία, μετατράπηκε σε ισχυρό ιμάντα μετατόπισης του πολιτικού σκηνικού προς τα δεξιά. Ειδικά με την πολιτική που επιβλήθηκε με πρόσχημα την πανδημία, τα κόμματα αυτά στήριξαν, συμμορφώθηκαν, συμβιβάστηκαν και ανέχτηκαν όλα τα ακραία, χουντικού τύπου μέτρα και αφομοίωσαν πλήρως το αντιδραστικό ιδεολόγημα της «ατομικής ευθύνης». Τον ιδεολογικό πυρήνα του νεοφιλελευθερισμού. Δεν υπάρχει καμία θετική, καμία προοδευτική κοινωνική εξέλιξη που να μην έχει πίσω της αγώνες του λαού και της νεολαίας. Η ύπαρξή τους είναι απαράβατος ιστορικός όρος. Δεν υπάρχει πραγματική Αριστερά αν δεν υπηρετεί αυτούς τους αγώνες. Και η ανάγκη για την αναγέννηση αυτής της Αριστεράς είναι επιτακτική! Στις δύσκολες συνθήκες κρίσης, όξυνσης των ιμπεριαλιστικών ανταγωνισμών και των πολέμων, ενάντια στην εγχώρια πολιτική της εξάρτησης και της υποτέλειας, η ύπαρξη αυτής της Αριστεράς είναι το ζητούμενο. Μακριά από αδιέξοδους εγκλωβισμούς, πρέπει περισσότερο από ποτέ να πιστέψουμε στη δύναμη αυτών των αγώνων. Αποτελεί τη μοναδική ρεαλιστική και εφικτή πρόταση. Να στηρίξουμε τις δυνάμεις που παλεύουν γι’ αυτή την προοπτική. Στην κάλπη, στα σωματεία, στους δρόμους να συμπορευτούμε με τις δυνάμεις της αντίστασης και του αγώνα. *Στέλεχος του Μ-Λ ΚΚΕ"
efsyn.gr,https://www.efsyn.gr/stiles/hronografima/391844_politiko-oroskopio,ΧΡΟΝΟΓΡΑΦΗΜΑ,Πολιτικό ωροσκόπιο,2023-05-30 16:00, Πέτρος Μανταίος ,"Ελλείψει θέματος, κατάκλεψα το ωροσκόπιο της «Συντακτών» της Παρασκευής. Το παραποίησα ελαφρώς για τις ανάγκες μεταφοράς και επικαιρότητας. Και το απευθύνω, εν είδει συμβουλών (αυτός είναι και ο ρόλος των ωροσκοπίων), όπου δει και… ο νοών νοείτω και ουαί τω ανοήτω: Εχετε ισχυρή ανάγκη να ζήσετε έντονες περιπέτειες, αλλά καλό θα είναι να γνωρίζετε ότι είναι εφήμερες. Ασχοληθείτε με το να βάλετε σε τάξη ό,τι μη λειτουργικό και πετάξτε ό,τι εμποδίζει και φθείρει. Οι ευκαιρίες, με τον τρόπο που τις αξιοποιείτε, δεν σας κάνουν να νιώθετε δυνατοί και αποτελεσματικοί, ώστε να αισθάνεστε ότι μπορείτε να κάνετε όσα επιδιώκετε. Αν και κάνετε προσπάθειες για αύξηση εισοδήματος, βλέπετε τα πράγματα παγιωμένα και αυτό σας προκαλεί εκνευρισμό. Μπορεί να υπάρξει κλίμα κάπως αδιάφορο, που όμως δεν θα δημιουργήσει θέμα στις εργασίες που σας έχουν ανατεθεί. Επειδή πιέζεστε, αρνείστε να δείτε κατά πρόσωπο τα προβλήματα και τα κουκουλώνετε, προκειμένου να μη χαλάσετε ένα φαινομενικά συναινετικό κλίμα. Αν και οι εντάσεις δεν θα λείψουν, έχετε ακόμα ευκαιρίες να περάσετε την κρίση όμορφα και πρωτότυπα με νέες ιδέες. Πρόσκαιρες ευκαιρίες που θα εμφανιστούν, φρόνιμο είναι να επανεξεταστούν, αλλά θα χρειαστεί μεγάλη υπομονή και προσπάθεια για να φτάσετε στο ζητούμενο. Διώξτε μακριά αυτό που σας τρώει και τινάξτε από πάνω σας όλη τη σκόνη που έχει μαζευτεί και σας βαραίνει· καιρός για αλλαγές. Το όποιο ταλέντο σας στη διαχείριση και τον προγραμματισμό των υποχρεώσεων δεν σας αφήνει πολλά περιθώρια για αναβολές και χάσιμο χρόνου. Προσοχή στις σχέσεις, γιατί υπάρχουν και πλευρές αθέατες και πολυποίκιλοι κλυδωνισμοί, μην πολυαπομονώνεστε, μιλήστε με φίλους και γνωστούς που τους έχετε εμπιστοσύνη και ξέρετε ότι θα σας καταλάβουν. Τώρα είναι η ευκαιρία να λύσετε προβλήματα που επιμένουν να σας δυσκολεύουν, υπάρχουν προοπτικές να βελτιωθεί η κατάσταση, εφόσον δεν χαθείτε σε αναζητήσεις και θεωρίες…"
efsyn.gr,https://www.efsyn.gr/stiles/ypografoyn/391847_o-megalos-halifis-kai-o-mikros-halifis,ΥΠΟΓΡΑΦΟΥΝ,Ο μεγάλος χαλίφης και ο μικρός χαλίφης,2023-05-30 16:00, Τάσος Παππάς ,"Ποιος είναι ο στόχος της Νέας Δημοκρατίας στις εκλογές της 25ης Ιουνίου; Καθαρή, μεγάλη νίκη και αυτοδυναμία. Αυτό λένε οι πάντες στη συντηρητική παράταξη. Για να το πετύχουν, πρέπει οι πολίτες που την ψήφισαν στις πρώτες κάλπες να το κάνουν και στις δεύτερες και να προστεθούν κι άλλοι. Πού βάζει τον πήχη; Στις 180 έδρες. Γιατί; Για να είναι κυρίαρχη και να έχει το πάνω χέρι προκειμένου να θέσει τη βάση για συνταγματική αναθεώρηση. Το είπε ο «λαγός» του Κυριάκου Μητσοτάκη, ο Αδωνης Γεωργιάδης. Αλαζονεία; Σίγουρα. Μήπως φοβηθούν αρκετοί ψηφοφόροι και αλλάξουν στάση; Κίνδυνος. Τον «άδειασε» ο εσωκομματικός αντίπαλός του Νίκος Δένδιας, που είναι στη λογική «σεμνά και ταπεινά για να μην τρομάξουν οι ψηφοφόροι», τον προσγείωσε και ο Κυριάκος Μητσοτάκης λέγοντας ότι δεν υπάρχει τέτοιο θέμα. Ωστόσο, η διάψευση Μητσοτάκη δεν είναι πολύ πειστική γιατί συμπλήρωσε ότι θέλει η νέα τετραετία του να είναι τετραετία μεγάλων και βαθιών αλλαγών. Τι σημαίνει αυτό; Ο,τι μπορεί ο καθένας να υποθέσει. Το τι εννοεί ο κ. Μητσοτάκης όταν μιλάει για μεγάλες αλλαγές δεν είναι δύσκολο να το φανταστούμε. Είχαμε δείγματα γραφής στην πρώτη τετραετία. Οποιοι δεν το έχουν συνειδητοποιήσει θα έχουν την ευκαιρία να το διαπιστώσουν στην πράξη, αλλά ενδεχομένως να είναι πολύ αργά. Αν όμως τα πράγματα έρθουν αλλιώς; Αν δηλαδή στις κάλπες που τώρα είναι άδειες πέσουν την Κυριακή της 25ης Ιουνίου πολλά διαφορετικά ψηφοδέλτια και χαλάσουν τη συνταγή που έχει ετοιμάσει η ηγεσία της Νέας Δημοκρατίας; Προσοχή. Αν συμβεί κάτι τέτοιο, τότε θα πάμε σε τρίτες εκλογές, όπως απείλησε ο Μάκης Βορίδης, το στέλεχος που είχε καλέσει τον αρχηγό του κόμματός του να παρέμβει στους θεσμούς με κάθε τρόπο ώστε να μην κυβερνήσει ξανά η Αριστερά γιατί έχει ελαττωματικές ιδέες και γιατί συνιστά κίνδυνο, κατά τη γνώμη του, για το σύστημα. Είναι η δήλωση Βορίδη η γραμμή του κόμματος; Οχι, λέει ο πρώην υφιστάμενός του στο υπουργείο Εσωτερικών, Στέλιος Πέτσας, σε μια προσπάθεια να καθησυχάσει τους πολίτες. Ναι, λέει όμως ο προϊστάμενος και των δύο, Κυριάκος Μητσοτάκης, που προειδοποιεί ότι η χώρα θα μπει σε περιπέτειες αν η Νέα Δημοκρατία δεν κερδίσει την αυτοδυναμία και δεν αποκλείει να πάμε με δική του πρωτοβουλία σε τρίτες εκλογές, αφού προοπτική συνεργασίας με το ΠΑΣΟΚ δεν υπάρχει επειδή ο αρχηγός του ΠΑΣΟΚ έστριψε το τιμόνι του κόμματός του αριστερά. Μα το έστριψε όντως αριστερά; Τότε γιατί η Μιλένα Αποστολάκη δήλωσε δημοσίως ότι αν η Νέα Δημοκρατία χρειαστεί δύο ή τρεις έδρες για να σχηματιστεί κυβέρνηση, θα δώσει χείρα βοηθείας το ΠΑΣΟΚ; Εκνευρισμός στη Χαριλάου Τρικούπη. Σκιές. Από τα πανηγύρια για το διψήφιο ποσοστό, προβληματισμός. Είναι η ώρα για συζητήσεις επ’ αυτού; Εμείς, λένε στο ΠΑΣΟΚ, τον ΣΥΡΙΖΑ θέλουμε να κοντύνουμε και δεν θα το πετύχουμε αν αρχίσουμε να φλερτάρουμε με τη Δεξιά. Ετσι ξεδιάντροπα. Παρενέβη ο επικεφαλής του κόμματος για να προλάβει τα χειρότερα. Τι είναι αυτά που λες, της αντέτεινε ο Νίκος Ανδρουλάκης και υποστήριξε ότι δεν υπάρχει τέτοιο σενάριο. Μάλιστα. Τότε γιατί έκοψε τον Χάρη Καστανίδη από τη Βουλή, η άποψη του οποίου στο συγκεκριμένο ζήτημα είναι αρνητική; Δεν δικαιούται ο καθένας να υποψιαστεί ότι ο κ. Καστανίδης «τιμωρείται» γιατί έχει δεσμευτεί πως αυτός δεν πρόκειται να συμφωνήσει στην πρόταση για συμμετοχή του ΠΑΣΟΚ σε κυβέρνηση που θα έχει κόμμα-κορμό τη Νέα Δημοκρατία; Ο Κυριάκος Μητσοτάκης θέλει να γίνει χαλίφης στη χώρα. Ο Νίκος Ανδρουλάκης θέλει να γίνει χαλίφης στην αντιπολίτευση. Τον λόγο έχουν οι πολίτες. Κυριάκος Μητσοτάκης στο MEGA: «Η Εκκλησία έμενε, μένει και θα πρέπει να μείνει τελείως μακριά από την κομματική αντιπαράθεση». Ε τότε, κύριε πρόεδρε, τι θα λέγατε να πάμε σε πλήρη διαχωρισμό Κράτους-Εκκλησίας; Μην ανατριχιάζετε. Μια ιδέα είναι."
efsyn.gr,https://www.efsyn.gr/stiles/apopseis/391851_eklogiki-anadifisi-kai-paron,ΑΠΟΨΕΙΣ,Εκλογική αναδίφηση και παρόν,2023-05-30 16:00, Αριστείδης Καλάργαλης* ,"Σε παλαιότερες προεκλογικές περιόδους κάποιοι υποψήφιοι βουλευτές και δήμαρχοι -όσοι είχαν οικονομική άνεση- εξέδιδαν εφημερίδες για την υποστήριξη της υποψηφιότητάς τους. Σχεδόν όλες ήταν βραχύβιες. Λίγο μετά τις εκλογές σταματούσε η έκδοσή τους ανεξαρτήτως του αποτελέσματος. Αλλοι πλήρωναν καταχωρίσεις στις ήδη υπάρχουσες εφημερίδες. Υπήρχαν και κάποιοι, ως εκδότες ή ως υποψήφιοι εκδότες, που εκβίαζαν καταστάσεις. Ετσι σκεφτόταν να πράξει κάποιος στη Λέσβο στις πρώτες εκλογές που συμμετείχε το νησί το 1915. Ο υποψήφιος εκδότης δηλώνει ότι θα προβεί στην έκδοση εφημερίδας «προς υποστήριξιν ή καταχώνιασμα των υποψηφίων», για «να καταμετρώ τας αποστάσεις μεταξύ των υποψηφίων και [...] να τσιμπώ κάτι όχι διά να τους επαινώ αλλά διά να μην τους βρίζω». Τα τελευταία χρόνια έρρευσε άφθονο κρατικό χρήμα στα μέσα ενημέρωσης με αυθαίρετο τρόπο διανομής. Επιχορηγήθηκαν ανύπαρκτες ιστοσελίδες, που στήθηκαν μόλις μία μέρα πριν από την επιχορήγηση και με ελάχιστη επισκεψιμότητα. Ετσι επακολούθησε η υποστήριξη και το καταχώνιασμα, όχι υποψηφίων, αλλά κομμάτων και πολιτικών. Διαχρονικά οι προοδευτικές ιδέες δεν ήταν ευπρόσδεκτες. Καθετί το αριστερό ενοχλούσε. Οταν πριν από περίπου ενενήντα χρόνια ο κομμουνιστής υποψήφιος βουλευτής συγκέντρωσε το ένα τέταρτο των ψήφων στη Λέσβο οι κρατούντες ανησύχησαν. Γιατί «αποτελεί μίαν σαφή προειδοποίησιν προς όλα τα αστικά κόμματα, ανεξαρτήτως πολιτικών φρονημάτων. […] Πρόκειται περί κινδύνου του αστικού καθεστώτος, διαγραφομένου ήδη εναργώς και μη προερχομένου εκ μέρους των κεκηρυγμένων εχθρών του, διά τους οποίους υπάρχει και το ιδιώνυμον». Ο αρθρογράφος προτείνει, όπως και σήμερα, να ενωθούν τα υγιή κόμματα. «Οφείλουν να υπεραμυνθούν και αυτού του κινδυνεύοντος κοινωνικού συνόλου και να συμπράξουν διά την σύμπηξιν ενιαίου αστικού μετώπου κατά του ολονέν ενισχυόμενου αριστερισμού». Προτείνει για το κομματικό συμφέρον των αστικών κομμάτων κυβέρνηση και αντιπολίτευση να συνεργαστούν. Να διδαχτούν από το «σωτήριον μάθημα της Μυτιλήνης». Στα χνάρια αυτά τον Αύγουστο του 2018 ο -βουλευτής τότε- Μάκης Βορίδης είπε: «Πρέπει να υπάρξει στρατηγική ήττα των ιδεών της Αριστεράς για να μην ξαναβρεθεί στην εξουσία με οποιαδήποτε μορφή της. Ο Κυρ. Μητσοτάκης πρέπει να κάνει παρεμβάσεις στο κράτος και στους θεσμούς για να μην ξαναέρθει η Αριστερά στην εξουσία, γιατί οι ιδέες της είναι ελαττωματικές». Για την απλή αναλογική των εκλογών του 1926 ο τοπικός δημοσιογράφος Αναστασιάδης γράφει: «Το αναλογικόν σύστημα έχει τούτο το φαινομενικώς αγαθόν διά πάντα επιπόλαιον, ότι παρουσιάζει μικρόν τον αριθμόν των ψήφων ο οποίος απαιτείται διά την ανάδειξιν ενός βουλευτού». Ετσι βάζει έναν φούρναρη να σκέφτεται την υποψηφιότητά του, γιατί αν προσφέρει δωρεάν ψωμί σε μερικές γειτονιές με δυο χιλιάδες ψήφους θα εκλεγεί! Στις πρόσφατες εκλογές η απλή αναλογική αμφισβητήθηκε, κατηγορήθηκε ποικιλοτρόπως και δεν υποστηρίχτηκε από τα κόμματα που όφειλαν, λόγω αρχής και θέσης, να συμβάλουν ώστε να εφαρμοστεί. Τώρα βυθιζόμαστε στην πέτρα. *Συγγραφέας, διδάκτορας Πολιτισμικής Τεχνολογίας και Επικοινωνίας"
efsyn.gr,https://www.efsyn.gr/ellada/koinonia/391795_etsi-xeperase-40-i-nea-dimokratia,ΚΟΙΝΩΝΙΑ,Ετσι ξεπέρασε το 40% η Νέα Δημοκρατία,2023-05-30 15:59, Ντίνα Δασκαλοπούλου ,"Πανηγυρισμοί στα κεντρικά γραφεία της Νέας Δημοκρατίας στην οδό Πειραιώς το βράδυ της 21ης Μαΐου, μετά την ανακοίνωση των αποτελεσμάτων των εκλογών Σουέλ, σύμφωνα με το λεξικό, ονομάζεται «ο κυματισμός που οφείλεται σε άνεμο που έπνεε σε προηγούμενο χρόνο, ενίοτε και ημέρες πριν ή σε άλλη περιοχή. Τα κύματα φαίνονται να μην έχουν σχέση με τον επικρατούντα άνεμο στην περιοχή του παρατηρητή τόσο κατά διεύθυνση όσο και κατ’ ένταση». Σουέλ λέγεται εκείνο το μπλε κύμα που σάρωσε τη χώρα το βράδυ της 21ης Μαΐου. Μονάχα με ερωτήσεις και αφήνοντας πίσω κάθε θεωρία από τις αμέτρητες που διατυπώθηκαν επί μία εβδομάδα, έκανα το μόνο που ξέρω καλά: πήρα τους δρόμους, αναζητώντας πώς ένας νέος ψήφισε Δεξιά ή κάποιος φτωχός ψήφισε Νέα Δημοκρατία. Οι δυο πρώτοι συνομιλητές μου είναι κι αυτοί σοκαρισμένοι από την ανάποδη: ούτε κι οι ίδιοι πιστεύουν πως το σύνθημα που έριξε ο αρχηγός τους, «Ολη η Ελλάδα να γίνει μπλε», υλοποιήθηκε. Γέννημα θρέμμα της Δεξιάς, απολύτως συνεπείς ταξικά, ένας γιατρός και μια δικηγόρος, ανάμεσα σε πίνακες χιλιάδων ευρώ της προσωπικής τους συλλογής, μου εξηγούν πώς έπεισαν αυτούς που τους τελειώνουν τα λεφτά πριν να βγει ο μήνας ή το σπίτι τους κινδυνεύει από τα όρνεα και τους Πάτσηδες αυτού του ντουνιά. «Ο κόσμος έχει κουραστεί και η Αριστερά αυτό δεν το κατάλαβε -ποιος ασχολείται με απλές αναλογικές και συγκυβερνήσεις; Οπότε θα προτιμήσει την ασφάλεια, την κανονικότητα, αυτό που ξέρει, κι ας μην περνάει βασιλικά. Ο κόσμος επίσης θέλει ένα όνειρο, μια προοπτική. Η καμπάνια του ΣΥΡΙΖΑ ήταν μαύρη θλίψη και σκοτεινιά, για όσα δεν λέει η υπόλοιπη Αριστερά, ποιος αλήθεια θέλει να περάσει μια ζωή σε αγώνες, αγώνες, αγώνες; Επειτα, εμείς δεν μέναμε στον θόρυβο που κάνουν τα σόσιαλ μίντια και τα hashtag τύπου “Μητσοτάκη γμ”, αλλά βγαίναμε έξω στον κόσμο. Δεν υπήρξε άνθρωπος που να μπήκε στο δικηγορικό μου γραφείο ή στο ιατρείο του άντρα μου, που να μην του βάλουμε το δίλημμα: αυτό που ξέρεις (και με τα λάθη του) ή περιπέτειες ξανά; Μιλούσαμε στις δασκάλες των παιδιών στο σχολείο, στον σύλλογο γονέων, σε κοινωνικές εκδηλώσεις και μιλούσαμε για αυτά που ενδιαφέρουν τον μέσο άνθρωπο -κι αυτά, λυπάμαι, δεν είναι ούτε οι υποκλοπές ούτε το κράτος δικαίου, είναι η τσέπη του». Ποιος είναι αυτός ο μυθικός μέσος πολίτης και γιατί εμείς δεν είχαμε γνωριστεί μαζί του; Τον συναντάω σε ένα πάρκο στο Μαρούσι, όπου μαζί με άλλους γονείς κάνουν πικνίκ για τα γενέθλια μιας 2χρονης πιτσιρίκας. «Ψήφισα Μητσοτάκη και όχι Ν.Δ., όπως παλιότερα είχα ψηφίσει Τσίπρα και όχι ΣΥΡΙΖΑ», μου λέει ο Στέργιος, ο μπαμπάς της μικρής. «Οχι μόνο γιατί είμαι ελεύθερος επαγγελματίας και έφριξα με τον Κατρούγκαλο, αλλά και γιατί ο Μητσοτάκης δείχνει να έχει ένα όραμα, θέλω το παιδί μου να ζήσει σε μια καλύτερη χώρα». Πώς ακριβώς θα γίνει αυτό, όταν όλοι φτωχοποιούμαστε καθημερινά, η δημόσια υγεία και η παιδεία σμπαραλιάζονται και το μισό πολιτικό σύστημα παρακολουθείται, τον ρωτάω. «Παραβλέπετε ότι ο Μητσοτάκης μοίρασε πολύ χρήμα -προφανώς τα περισσότερα στους πλουσιότερους, ωστόσο εμένα μου μείωσε τον ΕΝΦΙΑ και στήριξε την επιχείρησή μου». Λίγο αργότερα, με άλλες λέξεις, θα διάβαζα ακριβώς αυτό όχι στην «Αυγή» ή την «Προλεταριακή Σημαία», αλλά στη ναυαρχίδα της συντηρητικής παράταξης, την «Καθημερινή»: «Με άφθονο δημόσιο χρήμα φιλοτεχνήθηκε η εικόνα μιας δήθεν δυναμικής ανάπτυξης και προσφέρθηκε μια εύθραυστη ευημερία σε ευρύτερα κοινωνικά στρώματα –εξ ου, η “σταθερότητα” νίκησε την “αλλαγή”. Χωρίς αυτό το υπόβαθρο, δεν είχαν πιθανότητες ούτε η πρωτοφανής ανατροπή των πολιτικών συσχετισμών μεταξύ Κεντροδεξιάς και Κεντροαριστεράς ούτε το μέγεθος της νίκης της Ν.Δ. στις πρόσφατες εκλογές». Η απάντηση που κυνηγάω -πώς κέρδισε η Ν.Δ.- αναπόφευκτα με οδηγεί σε στέκι του Νέου Ηρακλείου, που μαζεύει εφηβάκια και λίγο μεγαλύτερη πιτσιρικάδα. Εδώ ο συσχετισμός είναι άλλος από εκείνον που έδωσε η κάλπη για τους 17- 24, κερδίζει η Αριστερά σε όλες τις εκφράσεις της, ωστόσο έχουν άποψη για το τι οδήγησε την πλειοψηφία των συνομηλίκων τους σε έναν πολιτικό χώρο που παραδοσιακά δεν εκφράζει τη νεολαία (ωστόσο τη χαρτζιλίκωσε με ένα 150ευρω, όπως σημειώνουν όλα τους). Είπαν πολλά οι πιτσιρικάδες (και δεν θέλω να σας μεταφέρω τι λένε για την παρουσία των πολιτικών στο Τik Τok, γιατί θολώνουν ήδη από τα δάκρυα τα πρεσβυωπικά γυαλιά μου), ωστόσο, δικαιωματικά, ο λόγος δίνεται στον Αλέξανδρο, που ψήφισε «τον Κυριάκο», παρ’ όλο που η γιαγιά του έχει τη φωτογραφία του Αντρέα στη βιβλιοθήκη της. «Εμείς δεν είμαστε δεξιά οικογένεια, είμαστε δημοκράτες κι οι παππούδες μου ΠΑΣΟΚοι όλοι. Οι γονείς μου ψήφισαν πρώτη φορά Νέα Δημοκρατία μετά την κόλαση του καλοκαιριού του 2015 με το δημοψήφισμα -εγώ ήμουν 10 χρόνων, αλλά θυμάμαι τον πανικό που γινόταν σπίτι μας. Το ΠΑΣΟΚ κατέστρεψε τη χώρα και μετά ήρθε ο ΣΥΡΙΖΑ που είπε ότι δεν θα φέρει μνημόνια, αλλά έφερε κι αυτός. Τώρα μαλλιοτραβιούνται ΣΥΡΙΖΑ και ΠΑΣΟΚ ποιος είναι ο αληθινός διάδοχος του Αντρέα. Καθόλου δεν με ενδιαφέρουν όλα αυτά. Εγώ θέλω ένα πανεπιστήμιο που να είναι αντάξιο με τα ευρωπαϊκά και θέλω να μείνω και να εργαστώ εδώ κι όχι να φύγω όπως ο αδερφός μου. Ψηφίζω αυτόν που φέρνει εδώ τις Big Tech, τη Microsoft, την Google, την Amazon -εκεί θέλω να δουλέψω. Οι αριστεροί καλοί είναι για να πιούμε ένα τσίπουρο, έντιμοι όλοι τους και διαβασμένα παιδιά, αλλά κανένας δεν μου λύνει το οικονομικό πρόβλημα». Μου έλειπαν κι άλλα κομμάτια από το παζλ κι έτσι πήρα σβάρνα τα μικρομάγαζα της προσφυγομάνας Νέας Ιωνίας, της εργατούπολης του Καζαντζίδη και του μπλόκου της Καλογρέζας. Θα χρειαζόμουν δυο σελίδες για να σας μεταφέρω την αγωνία των ανθρώπων για το τι ξημερώνει σε όλους μας στο πεδίο της οικονομίας, τις τεράστιες ανασφάλειες για το μέλλον των παιδιών τους, τη βαθιά ανάγκη τους για μια κάποια σιγουριά έστω με δεξιό πρόσημο, την παραίτησή τους από την ελπίδα μιας αλλαγής συσχετισμού. Ξεχωρίζω αυτό που είπε ο κ. Γιώργος: «όπως δεν ήταν όλοι αριστεροί αυτοί που ψήφισαν τον ΣΥΡΙΖΑ το 2015, έτσι δεν είναι όλοι δεξιοί αυτοί που ψηφίζουν Νέα Δημοκρατία τώρα. Κουρασμένοι είμαστε, παραζαλισμένοι είμαστε, μια χαραμάδα φως ψάχνουμε, να γίνει λίγο καλύτερη η ζωή μας σήμερα. Κι αύριο βλέπουμε πάλι». Με χίλιες δυο εικόνες στο μυαλό, κλείνω με κάτι που μου είπαν δυο κυρίες από την Κηφισιά, ανάμεσα σε δυο εξορμήσεις τους προς άγραν ψήφων. «Οσο η Αριστερά αλληλοσπαράσσεται ή θρηνεί ή γράφει αναλυσάρες στα μέσα κοινωνικής δικτύωσης, εμείς εξακολουθούμε να δουλεύουμε πόρτα πόρτα, άνθρωπο τον άνθρωπο, οι κάλπες είναι αδειανές και θέλουμε ένα ακόμα πιο εντυπωσιακό αποτέλεσμα»."
efsyn.gr,https://www.efsyn.gr/politiki/kybernisi/391859_ta-rihnoyn-ola-stoys-hakers-gia-mpahalo-me-tin-trapeza-thematon,ΚΥΒΕΡΝΗΣΗ,Τα ρίχνουν όλα στους χάκερς για το μπάχαλο με την τράπεζα θεμάτων,2023-05-30 15:58, efsyn.gr ,"Δύο απανωτά φιάσκο στις πλάτες χιλιάδων παιδιών και των οικογενειών τους, δύο προβληματικές ανακοινώσεις από τα υπουργεία Παιδείας και Ψηφιακής Διακυβέρνησης. Μετά από τη γραμμή που έδωσε η Νέα Δημοκρατία, μέσω του εκπροσώπου της Άκη Σκέρτσου, τα δύο αρμόδια για το μπάχαλο υπουργεία εξέδωσαν κοινή ανακοίνωση με την οποία πετούν όλες τις ευθύνες για την κατάρρευση του συστήματος της τράπεζας θεμάτων στους... χάκερς, ενώ το αφήγημα που κινείται τις τελευταίες ώρες είναι ότι η χώρα βρέθηκε αντιμέτωπη με την «πιο σημαντική επίθεση που έγινε ποτέ σε ελληνικό δημόσιο κυβερνητικό οργανισμό». Αυτό, εξάλλου, αναφέρουν υπουργείο Παιδείας και Ψηφιακής Διακυβέρνησης κλείνοντας τα αυτιά στις διαμαρτυρίες εκπαιδευτικών, μαθητών και γονέων, ενώ προσπαθούν να διαβεβαιώσουν ότι οι Πανελλαδικές Εξετάσεις θα διεξαχθούν «κανονικά και με απόλυτη ασφάλεια». «Η πλατφόρμα της Τράπεζας Θεμάτων δέχθηκε 165 εκατομμύρια χτυπήματα από 114 χώρες. Είναι η πιο σημαντική επίθεση που έγινε ποτέ σε ελληνικό δημόσιο κυβερνητικό οργανισμό» αναφέρεται χαρακτηριστικά στην ανακοίνωση. Χθες η πλατφόρμα της Τράπεζας Θεμάτων του ΙΕΠ, που φιλοξενείται στο Εθνικό Δίκτυο Υποδομών Τεχνολογίας και Έρευνας (ΕΔΥΤΕ), δέχθηκε μεγάλης κλίμακας και διάρκειας κατανεμημένη επίθεση. Στόχος η παρεμπόδιση της διεξαγωγής των εσωτερικών προαγωγικών και απολυτήριων εξετάσεων Λυκείου. Οι επιθέσεις απομονώθηκαν και οι εξετάσεις διεξήχθησαν κανονικά στην συντριπτική πλειονότητα των σχολείων. Σήμερα, οι κακόβουλες επιθέσεις επαναλήφθηκαν από νωρίς το πρωί με στόχο αυτή τη φορά την υποδομή της πλατφόρμας του Εθνικού Δικτύου Υποδομών Τεχνολογίας και Έρευνας (ΕΔΥΤΕ). Οι επιθέσεις αποκρούστηκαν από τις αρμόδιες υπηρεσίες, ενώ βρισκόμαστε σε συνεννόηση με την Εισαγγελία του Αρείου Πάγου και τη Δίωξη Ηλεκτρονικού Εγκλήματος για τις απαραίτητες ενέργειες. Η πλατφόρμα της Τράπεζας Θεμάτων δέχθηκε 165 εκατομμύρια χτυπήματα από 114 χώρες. Είναι η πιο σημαντική επίθεση που έγινε ποτέ σε ελληνικό δημόσιο κυβερνητικό οργανισμό. Σημειώνεται ότι τα θέματα μεταδόθηκαν σε όλα τα σχολεία και οι απολυτήριες εξετάσεις της Γ’ Λυκείου ολοκληρώθηκαν. Οι Πανελλαδικές Εξετάσεις θα διεξαχθούν κανονικά και με απόλυτη ασφάλεια. Κανένας μαθητής της Γ’ Λυκείου δεν θα αποκλειστεί από τη διαδικασία των Πανελλαδικών Εξετάσεων, εξαιτίας των κακόβουλων επιθέσεων. Υπογραμμίζεται εκ νέου, ότι η πλατφόρμα αυτή του ΕΔΥΤΕ είναι απολύτως διακριτή από το σύστημα μετάδοσης θεμάτων των Πανελλαδικών Εξετάσεων Τον τόνο είχε δώσει από νωρίς ο εκπρόσωπος Τύπου της Νέας Δημοκρατίας, ο οποίος έσπευσε με απαράμιλλη ελαφρότητα να επιρρίψει ευθύνες στον ΣΥΡΙΖΑ και το... σύστημα της απλής αναλογικής, ενώ στην πρώτη του τοποθέτηση υποστήριζε ότι «πολλές κυβερνητικές ιστοσελίδες και κυβερνητικοί οργανισμοί δέχονται κυβερνοεπιθέσιες», υποβαθμίζοντας, εμμέσως πλην σαφώς, το ζήτημα. Όταν, όμως, η κατάσταση ξέφυγε από τον έλεγχο και τα προβλήματα και οι καθυστερήσεις ήταν πάρα πολλά, τότε η «γαλάζια» γραμμή άλλαξε εντυπωσιακά με τον ίδιο των Άκη Σκέρτσο να αρχίζει τις δηλώσεις για τα εκατομμύρια χτυπήματα από πολλές χώρες και να μιλά για ιστορικών μεγεθών κυβερνοεπίθεση. Κάτι ανάλογο είχε δηλώσει και ο γγ του υπουργείου Παιδείας, Αλέξης Κόπτσης, μιλώντας για «κυβερνοεπίθεση μεγατόνων» από νωρίς το πρωί. Αξίζει, πάντως, να σημειωθεί ότι από χθες τόσο η Νέα Δημοκρατία όσο και τα ΜΜΕ που στήριξαν αναφανδόν την κυβέρνηση Μητσοτάκη κράτησαν πολύ χαμηλά τους τόνους σε μία προσπάθεια να υποβαθμιστεί το θέμα, όμως, όταν η πλατφόρμα κατέρρευσε για δεύτερη συνεχόμενη ημέρα ήταν εμφανής η σταδιακή αλλαγή γραμμής για να αναδειχθεί το επιχείρημα περί κυβερνοεπίθεσης.  ⇒ Για το θέμα έσπευσε να κινητοποιηθεί τάχιστα και ο Εισαγγελέας Αρείου Πάγου, Ισίδωρος Ντογιάκος. Εντολή για έρευνα με τη συνδρομή της Δίωξης Ηλεκτρονικού Εγκλήματος έδωσε ο εισαγγελέας του Αρείου Πάγου, καθώς το υπουργείο Παιδείας καταγγέλλει κυβερνοεπίθεση.https://t.co/m1MiHBvsLe Το διήμερο... υπηρεσιακό μπάχαλο προκάλεσε, όπως, αναμενόταν και σφοδρές αντιδράσεις από τα κόμματα της αντιπολίτευσης, ιδιαίτερα μετά και τις εμπρηστικές δηλώσεις Σκέρτσου.  Η εκπρόσωπος Τύπου του ΣΥΡΙΖΑ, Πόπη Τσαπανίδου, απάντησε πως «κατά τον κ. Σκέρτσο ακόμη και για την κατάρρευση της Τράπεζας Θεμάτων, φταίει ο ΣΥΡΙΖΑ, η υπηρεσιακή κυβέρνηση τριών ημερών ή οι κυβερνοεπιθέσεις. «Πάντα φταίνε οι άλλοι.  Στο μεταξύ η αγωνία των μαθητών συνεχίζεται, όσο το πρόβλημα στις εξετάσεις δεν λύνεται. Το μόνο που μένει είναι η αλαζονική αποποίηση ευθυνών της κυβέρνησης της Νέας Δημοκρατίας, που τέσσερα χρόνια τώρα δεν​ φρόντισε να θωρακίσει ψηφιακά την πλατφόρμα της Τράπεζας Θεμάτων και να διασφαλίσει την ομαλή διεξαγωγή των ενδοσχολικών εξετάσεων» τόνισε η κ. Τσαπανίδου. Επίθεση στο επιτελικό κράτος, που «αποδείχθηκε για άλλη μια φορά επιτελικό χάος», και από τον Νίκο Ανδρουλάκη, που σημείωσε πως «για μία ακόμα μέρα αναδεικνύεται η αποτυχία της πολιτείας να εξασφαλίσει την εύρυθμη διενέργεια των εξετάσεων». «Παίζουν με την αγωνία των μαθητών προσπαθώντας να ρίξουν μάλιστα τις ευθύνες στην υπηρεσιακή κυβέρνηση. Η απαράδεκτη αυτή κατάσταση βέβαια δεν είναι μόνο ευθύνη του υπουργείου Παιδείας, είναι και θέμα κυβερνοασφάλειας των εθνικών μας ψηφιακών υποδομών, ευθύνη που με απόφαση της κυβέρνησης της Νέας Δημοκρατίας πέρασε σε μετακλητό υπάλληλο του Υπουργείου Ψηφιακής Διακυβέρνησης» δήλωσε ο πρόεδρος του ΠΑΣΟΚ. «Το επαναλαμβανόμενο χάλι της τράπεζας θεμάτων πρέπει να αντιμετωπιστεί εδώ και τώρα! Να επιτραπεί στους εκπαιδευτικούς να βάλουν οι ίδιοι τα θέματα των ενδοσχολικών εξετάσεων, αγνοώντας την τράπεζα θεμάτων, για να αποφευχθεί η ταλαιπωρία, ιδιαίτερα των μαθητών της Γ' Λυκείου», υπογραμμίζει το ΚΚΕ σε σχολιό του και καταλήγει: «Οι μαθητές δεν είναι πειραματόζωα. Έχουν ήδη την αγωνία τους για να τα βγάλουν πέρα σε αυτόν τον ατέλειωτο εξεταστικό μαραθώνιο, δε χρειάζονται και επιπλέον βαθμούς δυσκολίας». Το ΜέΡΑ25 εξέφρασε τη συμπαράστασή του «στους μαθητές και στους γονείς που (ξανα-)τυραννούνται από την κατάρρευση του άριστου, επιτελικού κράτους» και την ανησυχία του «για το ενδεχόμενο να συμβεί κάτι τέτοιο στις πανελλήνιες εξετάσεις με απρόβλεπτες συνέπειες». «Είμαστε μάρτυρες για ακόμη μια φορά της διαφοράς ανάμεσα στα λεγόμενα της κυβέρνησης και της πραγματικότητας» σχολίασε το κόμμα για να προσθέσει το εξής: «Αν δεν μπορούν να εγγυηθούν την ηλεκτρονική τράπεζα θεμάτων, δεν έπρεπε να την είχαν εισάγει. Η βασανιστική αυτή διαδικασία πρέπει να διακοπεί τώρα και να επιστρέψουμε σε παλαιότερες μεθόδους διεξαγωγής των εξετάσεων. Η σταδιοδρομία των παιδιών δεν είναι θέμα πειραματισμού»."
efsyn.gr,https://www.efsyn.gr/ellada/koinonia/391768_oi-neoi-i-statherotita-kai-tholo-meteklogiko-topio,ΚΟΙΝΩΝΙΑ,"Οι νέοι, η «σταθερότητα» και το θολό μετεκλογικό τοπίο",2023-05-30 13:20," Εύα Παπαδοπούλου, Γιώτα Τέσση ","Η αδιευκρίνιστη -προεκλογικά- ψήφος των αναποφάσιστων και των νέων ψηφοφόρων ήταν ένας από τους παράγοντες που η ευρεία νίκη της Ν.Δ. δεν ήταν προβλέψιμη. Αυτό που περίμεναν οι περισσότεροι, κυρίως για τη νέα γενιά, ήταν να ψηφίσει αντισυστημικά καθώς μεγάλωσε κατά τη διάρκεια της οικονομικής κρίσης, επλήγη από τους περιορισμούς της πανδημίας, βίωσε την καταστολή στους δρόμους και είδε κεκτημένα δικαιώματά της να αμφισβητούνται. Ο Αλέξης Τσίπρας καλούσε μαζικά τους νέους να πάνε στις κάλπες καθώς ο ΣΥΡΙΖΑ είχε αυξητικά ποσοστά στη συγκεκριμένη ηλικιακή ομάδα τα τελευταία χρόνια, αλλά οι νέοι σε μεγάλο ποσοστό προτίμησαν τη Νέα Δημοκρατία. Η «Εφ.Συν.» μίλησε με νέους και νέες που άσκησαν για πρώτη φορά το εκλογικό τους δικαίωμα και ετοιμάζονται να ξαναψηφίσουν στις κάλπες της 25ης Ιουνίου. Γιατί δεν πείστηκαν από το πρόγραμμα του ΣΥΡΙΖΑ και πόσο επηρεάστηκαν από το σύνθημα «σταθερότητα ή χάος»; Σε μια καφετέρια κοντά στο κέντρο του Πειραιά κάθονται μαθητές της Γ’ Λυκείου που σε λίγες μέρες θα συμμετάσχουν στις πανελλαδικές εξετάσεις. Πριν από περίπου δέκα μέρες στάθηκαν για πρώτη φορά πίσω από το εκλογικό παραβάν και σε λιγότερο από έναν μήνα καλούνται να το ξανακάνουν. «Να σου πω κάτι; Ντρέπομαι να πω στους φίλους μου ότι ψήφισα Ν.Δ. γιατί με κοιτούν περίεργα» λέει η Μαίρη. Μπορεί να μη γνωρίζει τις εγγενείς διαφορές μεταξύ των δύο μεγάλων κομμάτων, όμως γνωρίζει το βίωμα της οικογένειάς της μετά τις κάλπες του 2015. «Οι γονείς μου έχουν εταιρεία και μου είπαν πως αν ψηφίσω Νέα Δημοκρατία θα είναι πιο ασφαλείς οικονομικά, επειδή επί ΣΥΡΙΖΑ αντιμετώπισαν πολλές δυσκολίες. Αυτό ήταν το βασικό μου κριτήριο. Κατά τα άλλα, δεν μπορώ να πω ότι συμπαθώ κανέναν από τους δύο, αλλά ο Κυριάκος Μητσοτάκης μού φαίνεται... Χάρβαρντ». Επαιξε ρόλο η διαφορά του εκλογικού προγράμματος των κομμάτων στο θέμα της Ελάχιστης Βάσης Εισαγωγής στα Πανεπιστήμια, την κατάργηση της οποίας έχει εξαγγείλει ο ΣΥΡΙΖΑ; «Θέλω να δώσω για Ιατρική, άρα η ΕΒΕ δεν με επηρεάζει» λέει η Μαίρη, με τους φίλους της να εκτιμούν ότι ο ΣΥΡΙΖΑ θα ήταν καλύτερος από τη Ν.Δ. στα θέματα εκπαίδευσης. Η Βιβή και ο Θανάσης σπουδάζουν ναυτιλιακά και ψήφισαν στον Κορυδαλλό. Το 2019 ψήφισαν ΣΥΡΙΖΑ, αλλά φέτος ανήκουν και οι δύο στο εμβληματικό ποσοστό 40,79% των ψηφοφόρων της Ν.Δ. Γιατί γύρισαν την πλάτη στο κόμμα της αξιωματικής αντιπολίτευσης; «Δεν είναι μόνο τα οποιαδήποτε λάθη του ΣΥΡΙΖΑ. Ειδικά την περίοδο της πανδημίας ήταν σαν να μην ήθελε να κυβερνήσει, σαν να επαναπαύτηκε με το γεγονός ότι η κυβέρνηση που ήταν στην εξουσία έκανε τη δύσκολη δουλειά» λέει ο Θανάσης και προσθέτει: «Προσωπικά στράφηκα στη Ν.Δ. γιατί δείχνει μια σιγουριά ότι έχει ένα πλάνο και ξέρει πού κατευθύνει τη στρατηγική της πρωτίστως για την οικονομία. Μάλλον με γνώμονα αυτό ψήφισαν πολλοί». Στην ηλικία των 22, ένα βήμα πριν από την αγορά εργασίας, μια δεύτερη τετραετία διακυβέρνησης της Νέας Δημοκρατίας έδωσε στον Θανάση «μια προσδοκία κανονικότητας ή έστω σταθερότητας για το μέλλον». Ο Γιάννης, 19 ετών, ψήφισε ΣΥΡΙΖΑ σε εκλογικό κέντρο του Παγκρατίου και θα το ξανακάνει επειδή «καθένας μπορεί να αντιληφθεί τι σημαίνει μια κυβέρνηση με ανεξέλεγκτη δύναμη. [...] Είμαι με τους χαμένους, αλλά αυτό που με πειράζει περισσότερο είναι ότι είμαι στα χαμένα επειδή δεν μπορώ να καταλάβω ποια πολιτική επιδοκίμασαν οι συνομήλικοί μου. Τα κουπόνια των 150 ευρώ;» Η επιδοματική πολιτική ήταν ένας από τους τρόπους που χρησιμοποίησε η κυβέρνηση για να προσεγγίσει τους νέους. Ηδη ο Κ. Μητσοτάκης έχει εξαγγείλει τη μονιμοποίηση του Freedom Pass παρέχοντας 150 ευρώ σε κάθε νέο μόλις συμπληρώσει τα 18 έτη, προκειμένου να τα δαπανήσει σε ταξίδια, υπηρεσίες πολιτισμού ή αθλητισμού. Η 22χρονη Βιβή ανήκει στην κατηγορία των ψηφοφόρων που κινείται στη ζώνη της αδιευκρίνιστης ψήφου και θεωρεί πως «όλα τα κόμματα βλέπουν τη νεολαία σαν ένα εξωτικό φρούτο και δεν ξέρουν πώς να μας προσεγγίσουν, καταλήγουν πάντα να το κάνουν αμήχανα». Πιστεύει ότι οι ανάγκες της νεολαίας δεν καθρεφτίζονται σε κάποιο κόμμα, αλλά, σε αντίθεση με τον Γιάννη, σχολιάζει πως «ακόμη και τo επίδομα των 150 ευρώ, που κάποιοι το κατακρίνουν ως λάδωμα, είναι λεφτά, ας μην το παίζουμε υπεράνω». Ο δρ Πολιτικής Επιστήμης, Παναγιώτης Κουστένης, μιλώντας στην «Εφ.Συν.» ακτινογραφεί την ψήφο των νέων ως εξής: «Αυτό που συνέβη, ειδικά στην περίπτωση του ΣΥΡΙΖΑ, ήταν η καταγραφή μιας απόλυτης σχεδόν ηλικιακής εξισορρόπησης της εκλογικής του επιρροής με ποσοστά κοντά στο 20% περίπου σε όλες τις ηλικιακές ομάδες, στοιχείο που θυμίζει την ανάλογη καταγραφή των ευρωεκλογών του 2019. Φυσικά με βάση τις περισσότερες προεκλογικές δημοσκοπήσεις αναμενόταν μια επανάληψη της συνήθους νεανικής εικόνας της ψήφου του ΣΥΡΙΖΑ όπως αυτή είχε καταγραφεί σε παλιότερες βουλευτικές εκλογές, κυρίως από τον Σεπτέμβριο του 2015 και έπειτα. Εντούτοις στις νέες ηλικίες σημειώθηκαν οι κυριότερες απώλειες του ΣΥΡΙΖΑ, είτε ως χαλαρή ψήφος προς άλλα κόμματα είτε ως ψήφος δυσαρέσκειας ή δυσπιστίας απέναντί του, διαψεύδοντας τις προσδοκίες ότι θα μπορούσε για ακόμα μία φορά να αποτελέσει αντισυστημική έκφραση της νεανικής διαμαρτυρίας ειδικά μετά το τραγικό δυστύχημα των Τεμπών». Σύμφωνα με τον κ. Κουστένη, «η ηλικιακή κατανομή της εκλογικής βάσης της Ν.Δ. δεν διαταράχθηκε, αλλά διατηρήθηκε περίπου στα ίδια επίπεδα με εκείνα του 2019: 30% στις νεαρές ηλικίες, 40-45% στις μεσαίες, 50% στους ψηφοφόρους άνω 65 ετών. Φυσικά η πληθυσμιακή γήρανση και οι συνέπειές της στο δημογραφικό προφίλ του εκλογικού σώματος καθιστά την παραπάνω κατανομή εντελώς προνομιακή για τη Νέα Δημοκρατία. Επ’ αυτού η σχεδόν εμμονική επικέντρωση του ΣΥΡΙΖΑ στη νεανική ψήφο αποδεικνύεται κοντόφθαλμη και με χαμηλό εκ των πραγμάτων τελικό αντίκρισμα, σε πλήρη μάλιστα αντίθεση με την περίοδο 2012-2015 που η ενδυνάμωση του κόμματος και η άνοδός του στην εξουσία προήλθε κυρίως από τα υψηλά ποσοστά που συγκέντρωσε στα δυναμικά κοινά των 45-55 και στη συνέχεια των 55-65 ετών, ηλικίες στις οποίες μετά το 2019 έχει υποστεί το κυριότερο πλήγμα». Κοινός παρονομαστής των νέων ηλικίας 17-24 ετών με τους οποίους συνομίλησε η «Εφ.Συν.» και δεν ψήφισαν ΣΥΡΙΖΑ ούτε Ν.Δ. είναι πως διάλεξαν να στηρίξουν μικρά αριστερά κόμματα είτε επειδή συνειδητά απορρίπτουν τον δικομματισμό, είτε επειδή φλέρταραν για καιρό με τη λογική του «λιγότερου κακού». Κάποιοι επέλεξαν ποιο κόμμα θα στηρίξουν μόλις μπήκαν στο παραβάν. Η 20χρονη Αλεξάνδρα στις πρώτες εκλογές της στήριξε το ΜέΡΑ25 έπειτα από αμέτρητες συζητήσεις και ζυμώσεις σε φοιτητικές παρέες: «Μέχρι πριν από λίγο καιρό σκεφτόμουν να ψηφίσω ΣΥΡΙΖΑ μήπως βγει το λιγότερο κακό, αλλά δεν έχει νόημα, δεν εμπιστεύομαι το κόμμα. Δεν μου εμπνέει σιγουριά, που ακόμη και ο Μητσοτάκης εμπνέει - για όλους τους λάθος λόγους, όμως «το παίζει» πολύ έξυπνα». Στο ΜέΡΑ25 βρήκε νέα, άφθαρτα άτομα που, όπως λέει, εκπροσωπούν κάποια αιτήματα των νέων, αν και στην επόμενη εκλογική αναμέτρηση δεν ξέρει αν θα το στηρίξει ξανά, υπό τον φόβο πως η ψήφος της θα πάει «χαμένη» αν το κόμμα δεν καταφέρει να φτάσει στο πολυπόθητο 3%. Ο 21χρονος Ιάσονας, φοιτητής και φωτορεπόρτερ δρόμου, ψήφισε ΚΚΕ και αναφέρθηκε στη συνθηκολόγηση του 2015: «Ημουν μικρό παιδί τότε και κατάλαβα αργότερα πως όποιο κόμμα και να βγει θα υπηρετήσει κατ’ ανάγκην τη νεοφιλελεύθερη πολιτική». Το ΚΚΕ επέλεξε το 6,4% των νέων ψηφοφόρων σύμφωνα με τα exit polls. Για τον πολιτικό αναλυτή Παναγιώτη Κουστένη «η εκλογική επιρροή ενός κόμματος δεν συνάδει πάντα με την πραγματική κοινωνική απήχησή του, ειδικά στον χώρο των νεαρών ηλικιών, γεγονός που συχνά ενισχύει την εικόνα αυτής της αναντιστοιχίας και του κενού εκπροσώπησης. Χαρακτηριστικό παράδειγμα το πρόσφατο αποτέλεσμα των φοιτητικών εκλογών, όπου η πρωτιά της Πανσπουδαστικής για δεύτερη συνεχόμενη χρονιά -έστω και αν σε μεγάλο βαθμό αποδοθεί στην παραδοσιακά επιτυχημένη κινητοποίηση του κομματικού μηχανισμού του ΚΚΕ και της νεολαίας του- δεν συνοδεύτηκε από ανάλογες καταγραφές στην εκλογική επιρροή του. Τα ποσοστά του κόμματος στις εκλογές, τόσο στα νεανικά κοινά όσο και στον χώρο των φοιτητών, κυμάνθηκαν περί το 7-8%, δηλαδή ευθέως ανάλογα με το εθνικό ποσοστό του». Το τοπίο των επόμενων εκλογών είναι ακόμα θολό για πολλούς νέους, μεταξύ των οποίων η 20χρονη Μαρίνα Χ., φοιτήτρια στην Πάτρα, με παρουσία στον δρόμο για γεγονότα που σημάδεψαν την τελευταία τετραετία, συμμετοχές σε πορείες για την τραγωδία των Τεμπών, κατά της πανεπιστημιακής αστυνομίας και της κατάργησης του ασύλου. Επέλεξε να στηρίξει εξωκοινοβουλευτική Αριστερά, καθώς δεν βρήκε στη Βουλή κάποιο κόμμα που να αποκρυσταλλώνει τις ανάγκες των νέων. «Δεν περίμενα ο ΣΥΡΙΖΑ να πέσει τόσο στους νέους ψηφοφόρους» σχολίασε και υπογράμμισε πως, αν και υπάρχουν αριστερές τάσεις στη νεολαία, αυτές έχασαν την εκπροσώπησή τους από τη συντηρητικοποίηση του πολιτικού χώρου που άλλοτε θα επέλεγαν. Οσο για την προεκλογική καμπάνια των πολιτικών αρχηγών στο Tik Tok την περιέγραψε με αφοπλιστική αμεσότητα η 18χρονη Αγγελική: «H πολιτική σκηνή έγινε ένα απέραντο meme. Το γεγονός πως οι πολιτικοί μάς προσέγγισαν με ύφος ινφλουένσερ ήταν σαν να υποτιμούν τη νοημοσύνη μας. Και πραγματικά κανείς μας δεν νοιάζεται για το πολιτικό μπιφ μεταξύ ΣΥΡΙΖΑ - ΠΑΣΟΚ, για τις ατάκες ή το έργο του Ανδρέα Παπανδρέου»."
efsyn.gr,https://www.efsyn.gr/politiki/391778_aposyretai-ean-toy-kanellopoyloy,ΠΟΛΙΤΙΚΗ,Αποσύρεται το «ΕΑΝ» του Κανελλόπουλου,2023-05-30 10:22, efsyn.gr ,"Δεν θα συμμετέχει στις εκλογές της 25ης Ιουνίου το «ΕΑΝ», του Αναστάσιου Κανελλόπουλου, συνταξιούχου αρεοπαγίτη και πρόσκαιρα εικονικού αρχηγού στο μόρφωμα του Ηλία Κασιδιάρη, το οποίο είχε αποκλειστεί από τον Άρειο Πάγο με τον τελευταίο να ανακοινώνει προ ημερών ότι θα κατέβει ως... ανεξάρτητος αλλά με τον συνασπισμό υποψηφίων υπό την επωνυμία «Έλληνες».  Μιλώντας στο dikastiko.gr ο Κανελλόπουλος παραδέχτηκε ότι ήταν «μη ικανοποιητική» η εκλογική παρουσία του κόμματος -συγκέντρωσε μόλις 0,26% των ψήφων-, κι ότι δεν είχε το χρόνο να το προετοιμάσει σωστά -δεν κατάφερε να κατεβάσει συνδυασμούς σε 13 νομούς-  «Η αναπότρεπτη πόλωση που θα υπάρξει μεταξύ των κοινοβουλευτικών κομμάτων, ο κατακερματισμός του πατριωτικού χώρου, καθώς και οι εγγενείς δυσκολίες του Κόμματος, υπαγορεύουν τη μη συμμετοχή του ΕΑΝ στις εκλογές της 25ης Ιουνίου» δήλωσε και έκανε λόγο για «πετροβολισμό του με μπαράζ αρνητικών αναφορών στο διάστημα της κυοφορούμενης εκλογικής συμπόρευσης με τον Ηλία Κασιδιάρη, και στραγγαλισμό του μετά»."
efsyn.gr,https://www.efsyn.gr/politiki/antipoliteysi/391775_okde-synehizoyme-ton-agona,ΑΝΤΙΠΟΛΙΤΕΥΣΗ,ΟΚΔΕ: Συνεχίζουμε τον αγώνα!,2023-05-30 10:01, efsyn. gr ,"«Η ΟΚΔΕ (Οργάνωση Κομμουνιστών Διεθνιστών Ελλάδας) συνεχίζει τον αγώνα και στις δεύτερες εκλογές της 25ης Ιουνίου, όπου συμμετέχει αυτόνομα, με ψηφοδέλτια σε όλη την επικράτεια: – Για να καταγγείλει και να εμποδίσει τη δολοφονική Κυβέρνηση Μητσοτάκη/ΝΔ. Μια κυβέρνηση των πλουσίων, που ενισχυμένη από το πρόσφατο εκλογικό αποτέλεσμα θα επιχειρήσει να συνεχίσει την χειρότερη πολιτική στην ιστορία της χώρας. Τις δολοφονικές ιδιωτικοποιήσεις: Που είναι υπεύθυνες για εγκλήματα όπως στα Τέμπη με 57 νεκρούς, για τις ζωές τουλάχιστον 35.000 με την αποξήλωση της δημόσιας υγείας. Την φτώχεια, ακρίβεια, ανεργία που έχουν γονατίσει τους εργαζόμενους: οι άνεργοι ξεπερνούν σταθερά το 1 εκ., ο μισθός στις 15 του μήνα έχει τελειώσει και δεν φτάνει ούτε για τα βασικά. Ο μισός πληθυσμός φτωχαίνει διαρκώς, το πλουσιότερο 1% κατέχει το 56% του πλούτου. Τον εργασιακό μεσαίωνα, το Νέο Σύστημα Εκμετάλλευσης: 1 στους 3 αμείβεται με 330 ευρώ καθαρά. Ελαστική, μαύρη και απλήρωτη εργασία μεγαλώνουν διαρκώς. Την τρομοκρατία που σκληραίνει διαρκώς με το Κράτος Έκτακτης Ανάγκης. Εφάρμοσε νέος «άγραφους νόμους» όπως της «Ατομικής Ευθύνης». Με αφετηρία τους νόμους απαγόρευσης των διαδηλώσεων στα λοκντάουν, δημιούργησαν ένα κράτος όπου οι μηχανισμοί καταστολής δρουν σε καθεστώς πλήρους ατιμωρησίας, ρατσιστικών και κρατικών δολοφονιών. Στις 17 Νοέμβρη 2020 έστειλε τα ΜΑΤ και ξυλοκόπησε άγρια 25 εστιακούς φοιτητές στα Ιωάννινα που «τόλμησαν» να τιμήσουν την επέτειο φορτώνοντας τους και 21.000 ευρώ πρόστιμα, έκοψαν αμέτρητα πρόστιμα σε όλη τη χώρα, έγιναν δεκάδες συλλήψεις διαδηλωτών, δολοφονήθηκε στον Βόλο ο διαδηλωτής Β. Μάγγος. Καμία ψήφο στη ΝΔ, που απαιτεί να κυριαρχήσουν απόλυτα αυτές οι πολιτικές. Εργαζόμενοι και νεολαία, θα τους σταματήσουμε με αγώνες – άμεσα, ενωτικά, μαζικά οργανώνουμε την αντίσταση και αντεπίθεσή μας. Στους δρόμους μπορούμε και πρέπει να αποδείξουμε ότι η «κυριαρχία» του Μητσοτάκη, για την οποία πανηγυρίζουν ΜΜΕ και αγορές, πατάει πάνω σε νάρκες.  – Για να συγκρουστεί και να αναδείξει όσους εμφανίστηκαν να συγκρατήσουν την κυριαρχία της αστικής πολιτικής. Μαϊντανοί που ενισχύθηκαν, με «νέο» ή «πατριωτικό» ή «θρησκευτικό» προφίλ (Ελληνική Λύση, Νίκη ), επικίνδυνα δεκανίκια του συστήματος που μ’ αυτά πρέπει να συγκρουστούμε.  – Για να συμβάλει και να βοηθήσει στην αφαίρεση του καρκινώματος του ΣΥΡΙΖΑ. Που εφάρμοσε το καταστροφικό 3ο Μνημόνιο, ενίσχυσε την πολιτική της ΝΔ, ψήφισε νόμους μαζί της, οδηγώντας τους εργαζόμενους, την νεολαία και τα φτωχά λαϊκά στρώματα από το δήθεν «μικρότερο» στο «μεγαλύτερο κακό» του Μητσοτάκη. Η εκλογική και πολιτική του πτώση πρέπει να συνεχιστεί, γιατί αυτό βοηθάει την ανάπτυξη μαζικών αγώνων. Από κοντά το ΠΑΣΟΚ / ΚΙΝΑΛ, που πανηγυρίζει ότι αναστήθηκε, με τα πλούσια στελέχη του να πρωτοστατούν σε σκάνδαλα, έχοντας ψηφίσει όλα τα μνημονιακά νομοσχέδια. Καμία ψήφος σε ΣΥΡΙΖΑ/ΠΑΣΟΚ, που εφαρμόζουν την ίδια πολιτική με τη ΝΔ.  – Είμαστε αντίθετοι με τη διασπαστική και διφορούμενη πολιτική του ΚΚΕ, που πανηγυρίζει για την εκλογική αύξησή του. Που στις πιο κρίσιμες στιγμές συντάσσεται με τις στρατηγικές επιλογές της αστικής τάξης, υποκλίνεται στο σημερινό καθεστώς. Η παρουσία του στα ΜΜΕ απέκτησε μπόλικα απολίτικα στοιχεία, με μόνο στόχο τις ψήφους. Ψήφισε το μπόνους των 600 ευρώ στους ένστολους δολοφόνους. Κηρύσσει διαρκώς τον «κίνδυνο για την εθνική κυριαρχία από την Τουρκία», ευθυγραμμιζόμενο στον αστικό εθνικισμό. Χρησιμοποιεί τη διγλωσσία για τις ιδιωτικοποιήσεις, συνεχίζει να συκοφαντεί τους αγώνες και να τα μεταθέτει όλα σε ένα ακαθόριστο μέλλον (δεν διαδηλώνουμε για να παλέψουμε για εθνικοποιήσεις ή να ρίξουμε την κυβέρνηση, αλλά για να δώσουμε ψήφο στο ΚΚΕ). Τα απομεινάρια του παλιού ΣΥΡΙΖΑ (ΜεΡΑ25 και Πλεύση) που εύχονται να καλύψουν το κενό του Τσίπρα είναι μια επιλογή «χαμένης ψήφου». Χωρίς σχέσεις με τους αγώνες, στηριγμένα μόνο σε λαμπερούς αρχηγούς, δεν μπορούν να κάνουν απολύτως τίποτα μπροστά στις επιθέσεις της ΝΔ και στην κρίση του συστήματος. Καμία ψήφος σε όλους αυτούς τους σχηματισμούς, στις κοινοβουλευτικές αυταπάτες που σκορπάνε.  – Για να αναδείξει το πολιτικό πρόβλημα. Η κυβέρνηση της ΝΔ έχει στρατευτεί πλήρως με τους ιμπεριαλιστές ΗΠΑ-ΕΕ, βοηθάει στην έκρηξη των ανταγωνισμών Δύσης-Ανατολής. Συμμετέχει έτσι ενεργά στην πορεία προς έναν Τρίτο Παγκόσμιο Πόλεμο, πιο επικίνδυνο από ποτέ, με τα πυρηνικά να σκιάζουν την ανθρωπότητα με την απειλή του αφανισμού. Εργαζόμενοι, φτωχά λαϊκά στρώματα, νέοι νεολαία δεν πρέπει να «αυτοκτονήσουμε», να τους χαρίσουμε ούτε και μία ψήφο. Για να απαλλαγούμε οριστικά από όλα αυτά, πρέπει πρώτα να απαλλαγούμε από την «κυριαρχία» του Μητσοτάκη. Γι’ αυτό χρειάζονται ταξικοί αγώνες, μια επαναστατική πολιτική. Να επιβάλλουμε ένα ριζοσπαστικό πρόγραμμα για ΝΑ ΠΛΗΡΩΣΟΥΝ ΟΙ ΠΛΟΥΣΙΟΙ: α) Εθνικοποίηση των βασικών υπηρεσιών, υποδομών, αγαθών (τρένα, αεροδρόμια, ενέργεια, νερό κ.λπ.), των τραπεζών, των μεγάλων επιχειρήσεων και όλων των τομέων-κλειδιών της οικονομίας. Άμεση βαριά φορολόγηση των κερδών και των πλουσίων. β)   Έξοδος από την ΕΕ και το Ευρώ. Άμεση παύση πληρωμών – Μονομερής διαγραφή του χρέους. Άμεση καθιέρωση εθνικού νομίσματος. γ) Να φύγουμε από το ΝΑΤΟ, να διώξουμε τις βάσεις του θανάτου των αμερικάνων ιμπεριαλιστών, καμία συμμετοχή στον πόλεμο και στις κυρώσεις στις πλάτες των λαών. δ)  Λεφτά για Δημόσια Υγεία, Παιδεία, Κοινωνική Ασφάλιση, για ένα πραγματικό κοινωνικό πρόγραμμα. Πλαφόν-Μείωση στις τιμές των βασικών αγαθών. Κατάργηση ΦΠΑ. Πραγματικές αυξήσεις σε μισθούς-συντάξεις, κατάργηση των αντεργατικών μέτρων. ε)  Υπεράσπιση και διεύρυνση των δημοκρατικών ελευθεριών.  Χρειάζεται να αξιοποιήσουμε όλες τις πρόσφατες εμπειρίες, τους αγώνες σε χώρους δουλειάς, κλάδους και γειτονιές, ενάντια στην πανεπιστημιακή αστυνομία, τις μεγαλειώδεις απεργίες και διαδηλώσεις εκατοντάδων χιλιάδων για τα Τέμπη και την κοινωνική έκρηξη στις 8/3, την έκρηξη της Νέας Σμύρνης και των αγώνων ενάντια στις χουντικού τύπου απαγορεύσεις. Να παραδειγματιστούμε από τη μεγαλειώδη κοινωνική έκρηξη των λαών της Ευρώπης, τις τεράστιες μαχητικές διαδηλώσεις στη Γαλλία – και να συνδεθούμε μαζί τους. Αυτοί οι ταξικοί αγώνες είναι η μόνη αντιπολίτευση στη ΝΔ του Μητσοτάκη. Και μέσα σε αυτούς, για να τους δυναμώσουμε, χρειαζόμαστε μια Αριστερά Επαναστατική. Για μια νικηφόρα σύγκρουση με το σύστημα, τους υπηρέτες του και το κράτος. Για να εγκαθιδρύσουμε μια άλλη εξουσία, μια Κυβέρνηση των Εργαζομένων – και να ανοίξουμε τον δρόμο στη μόνη πραγματική εναλλακτική, τον Σοσιαλισμό, μια ριζικά αναδιοργανωμένη οικονομία και κοινωνία, με την κατάργηση της εκμετάλλευσης ανθρώπου από άνθρωπο. Στο ψηφοδέλτιο της Ο.Κ.Δ.Ε. συμμετέχουν πρωτοπόροι, ενεργοί αγωνιστές της εργατικής τάξης. Μέλη διοικήσεων σωματείων, συνδικαλιστές με σημαντική συμβολή στις απεργίες και τους αγώνες. Αγωνιστές που δραστηριοποιούνται για την υπεράσπιση των δημοκρατικών ελευθεριών, φοιτητές και νέοι ενεργοί στους αγώνες της νεολαίας. Που έπαιξαν και παίζουν σημαντικό ρόλο σε όλα τα κινήματα, στους μικρούς ή μεγάλους αγώνες.  Για την Ενίσχυση και Νίκη των Αγώνων Για την Αντεπίθεση των Εργαζομένων Για μια Αριστερά Επαναστατική  Στηρίξτε – Ψηφίστε Μια Πραγματικά Χρήσιμη Επιλογή  Ο.Κ.Δ.Ε. Οργάνωση Κομμουνιστών Διεθνιστών Ελλάδας»"
efsyn.gr,https://www.efsyn.gr/ellada/koinonia/391758_diapseydei-emploki-me-ti-niki-o-biktor-restis,ΚΟΙΝΩΝΙΑ,Διαψεύδει εμπλοκή με τη «Νίκη» ο Βίκτωρ Ρέστης,2023-05-30 09:28, Απόστολος Λυκεσάς ,"Το χθεσινό ρεπορτάζ της «Εφ.Συν.» για τις σχέσεις μονών του Αγίου Ορους με το κόμμα ΝΙΚΗ (29.5.2023, «Η “Νίκη” και οι δεσμοί της με το Αγιον Ορος») συζητήθηκε εκτενώς στην αναλογική και στην ψηφιακή ζωή, αλλά αντιδράσεις για την ώρα δεν υπήρξαν. Γίναμε αποδέκτες, μαζί με άλλα μέσα ενημέρωσης όπως διαπιστώσαμε, δήλωσης του εφοπλιστή Βίκτωρα Ρέστη, ο οποίος αποποιείται κάθε σχέση με το θέμα. Στο δικό μας ρεπορτάζ δεν υπήρξε καμία αναφορά στο όνομά του και μάλιστα, επειδή οι φήμες στις μέρες μας τρέχουν με μεγάλες ταχύτητες, ρωτήσαμε στη διάρκεια του ρεπορτάζ για να τις επιβεβαιώσουμε και τουλάχιστον εμείς μέχρι στιγμής όχι μόνο δεν είχαμε καμία συγκεκριμένη αναφορά για τον συγκεκριμένο εφοπλιστή αλλά, όπως γράψαμε, «παρά τις επίμονες ερωτήσεις μας, κανένας από όσους μιλήσαμε δεν επιβεβαίωσε με οποιονδήποτε τρόπο εμπλοκή άλλων εφοπλιστών στην υπόθεση». Η δήλωση Ρέστη αφορά προφανώς άλλα δημοσιεύματα, έχει όμως κι αυτή την αξία της για το κλίμα που έχει δημιουργηθεί και γι’ αυτό τη μεταφέρουμε: «Ηρθαν σε γνώση μου δημοσιεύματα απολύτως αναληθή και δίχως πραγματικό υπόβαθρο, τα οποία εμπλέκουν το πρόσωπό μου με δήθεν χρηματοδότηση πολιτικών κομμάτων που συμμετείχαν στις εθνικές εκλογές της 21ης Μαΐου. Δραστηριοποιούμαι επιχειρηματικά τόσο στη χώρα μας όσο και στο διεθνές περιβάλλον επί σειρά δεκαετιών και κατ’ επιλογή μου ουδέποτε ενεπλάκην στον πολιτικό βίο και τα πολιτικά δρώμενα, είτε εντός Ελλάδος είτε διεθνώς. Αξιώνω να παύσουν οι ψευδείς και ανυπόστατες φημολογίες σε βάρος μου και να μην παίζονται παιχνίδια χρησιμοποιώντας το όνομά μου προς εξυπηρέτηση πρόδηλων, κακόβουλων και ιδιοτελών σκοπιμοτήτων, άλλως θα προσφύγω άμεσα στα πολιτικά και ποινικά δικαστήρια»."
efsyn.gr,https://www.efsyn.gr/politiki/391753_synedriazei-i-diakommatiki-epitropi-gia-tis-enstaseis-apo-omogeneis,ΠΟΛΙΤΙΚΗ,Συνεδριάζει η Διακομματική Επιτροπή για τις ενστάσεις από ομογενείς,2023-05-30 07:39, efsyn.gr ,"Συνεδριάζει σήμερα το μεσημέρι στο υπουργείο Εσωτερικών η Διακομματική Επιτροπή προκειμένου να εξετάσει τις ενστάσεις επί απορριπτικών αποφάσεων εγγραφής στους ειδικούς εκλογικούς καταλόγους εξωτερικού.  Εισηγητής της Επιτροπής είναι ο Ανδρέας Ποττάκης, Συνήγορος του Πολίτη, με αναπληρωτή τον Ιωάννη Μόσχο, Βοηθό Συνήγορο για την Ίση Μεταχείριση. Ο έλεγχος να γίνεται δειγματοληπτικά . Θυμίζουμε ότι στις εκλογές της 21ης Μαΐου ψήφισαν 18.203 εκλογείς σε σύνολο 22.857 εγγεγραμμένων στους ειδικούς καταλόγους του εξωτερικού, αλλά είχαν απορριφθεί χιλιάδες αιτήσεις, καθώς οι εμπρόθεσμες είχαν ανέλθει σε 30.617 ενώ υπήρξαν διαμαρτυρίες από ομογενείς των οποίων οι αιτήσεων δεν έγινες δεκτές. Στις επαναληπτικές εκλογές της 25ης Ιουνίου θα έχουν το δικαίωμα να ψηφίσουν περίπου 7.000 επιπλέον ψηφοφόροι, οι οποίοι έκαναν ετεροχρονισμένα την αίτηση εγγραφής."
efsyn.gr,https://www.efsyn.gr/politiki/391765_kalesma-tsipra-gia-anatropi,ΠΟΛΙΤΙΚΗ,Κάλεσμα Τσίπρα για ανατροπή,2023-05-30 06:00, Δημήτρης Τερζής ,"Την παρθενική της συνεδρίαση πραγματοποίησε χθες, στο Αιγάλεω, η νέα εκλογική επιτροπή του ΣΥΡΙΖΑ-Π.Σ., η οποία συστάθηκε πριν από λίγες μέρες. Η επιλογή του μέρους (πνευματικό κέντρο του δήμου) ήταν συμβολική, καθώς πρόκειται για μια από τις περιοχές της δυτικής Αθήνας στην οποία κατέρρευσε εκλογικά το κόμμα στην κάλπη της 21ης Μάη, σε αντίθεση με το παρελθόν που συγκέντρωνε υψηλά ποσοστά. «Μπορούμε να έχουμε ένα καλύτερο αποτέλεσμα, μπορούμε να ανατρέψουμε αυτούς τους δυσμενείς συσχετισμούς» τόνισε ο Αλέξης Τσίπρας, μετά το πέρας της συνεδρίασης, επισημαίνοντας ότι «έχουμε χρέος, οφειλή ιστορική, να αποτρέψουμε το ενδεχόμενο μιας παντοδυναμίας μιας Δεξιάς ανεξέλεγκτης που θα έρθει το επόμενο διάστημα να επιβάλει σαρωτικές αλλαγές». Στις ίδιες δηλώσεις αποκάλυψε και τον πυρήνα της προεκλογικής καμπάνιας που θα ακολουθήσει το κόμμα έως την επόμενη κάλπη. «Η απόφασή μας είναι, το επόμενο διάστημα, να επιχειρήσουμε να επανασυστήσουμε τις προγραμματικές θέσεις και προτάσεις του ΣΥΡΙΖΑ-Π.Σ. για την επόμενη τετραετία. Οι προγραμματικές μας θέσεις θα είναι, το επόμενο διάστημα, στο επίκεντρο της καμπάνιας μας», είπε, συμπληρώνοντας: «Θα μιλήσουμε για τα μεγάλα ζητήματα και τις προτάσεις μας. Για την ακρίβεια, για τη δημόσια υγεία, για την παιδεία, θα μιλήσουμε, το επόμενο διάστημα, με μεγαλύτερη σαφήνεια με ποιον τρόπο θα μπορέσουν οι πολίτες να έχουν καλύτερο εισόδημα. Θα έχουμε τη δυνατότητα να αναδείξουμε το μεγάλο δίλημμα και διακύβευμα της επόμενης τετραετίας, που είναι πώς και με ποιους όρους και ποιος θα διαχειριστεί τα 70 δισ. του Ταμείου Ανάκαμψης». Εν συνεχεία, ο πρόεδρος του ΣΥΡΙΖΑ αναφέρθηκε στον ρόλο και στο έργο που έχει να επιτελέσει η εκλογική επιτροπή, ευχαριστώντας ειδικά τον εργατολόγο Διονύση Τεμπονέρα, ο οποίος και θα αναλάβει τον συντονισμό της. «Η σημερινή συγκρότηση και συνεδρίαση της νέας εκλογικής επιτροπής είναι μια χειροπιαστή απόδειξη ότι ακούμε το μήνυμα των Ελλήνων πολιτών, λαμβάνουμε το μήνυμα και κάνουμε ό,τι μπορούμε για να γίνουμε καλύτεροι», τόνισε ο Αλέξης Τσίπρας, προσθέτοντας: «Βάζουμε τον πήχη ψηλά και κινητοποιούμε κάθε ανθρώπινο πόρο, για να επιτύχουμε τον μεγάλο μας στόχο, που είναι η ανατροπή των συσχετισμών της 21ης Μαΐου, εν όψει των επόμενων εκλογών». Ανακοίνωσε, επίσης, ότι, πέραν της εκλογικής επιτροπής, θα αξιοποιηθούν και άλλα άτομα προς αυτή την κατεύθυνση. Από την πλευρά του, ο Διονύσης Τεμπονέρας σημείωσε ότι είναι μεγάλη τιμή και ευθύνη η ανάληψη της θέσης του συντονιστή της Εκλογικής Επιτροπής που θα τρέξει την προεκλογική εκστρατεία του ΣΥΡΙΖΑ-Π.Σ. στην τρέχουσα περίοδο και σημείωσε, μεταξύ άλλων, ότι «αισιοδοξούμε ότι θα έχουμε ένα απολύτως καλύτερο αποτέλεσμα στις αμέσως επόμενες εκλογές». Εχει ήδη επίσης γνωστό ότι το εκτελεστικό γραφείο θα έχει την εποπτεία, αποκτώντας διευρυμένη σύνθεση. Οι πληροφορίες αναφέρουν ότι σε αυτό θα συμμετέχουν οι Αλέξης Χαρίτσης, Ανδρέας Ξανθός και Χρήστος Σπίρτζης, οι οποίοι θα πλαισιώσουν τους Νίκο Παππά, Ευκλείδη Τσακαλώτο, Νίκο Μπίστη, Γιάννη Ραγκούση (μέλη της επιτροπής Πολιτικού Αγώνα). Υπενθυμίζεται ότι στο εκτελεστικό γραφείο, πλην του Αλέξη Τσίπρα, συμμετέχουν οι Νάσος Ηλιόπουλος, Πόπη Τσαπανίδου, Ολγα Γεροβασίλη, Μαριλίζα Ξενογιαννακοπούλου, Εφη Αχτσιόγλου, Ράνια Σβίγκου, Ρένα Δούρου και Γιώργος Βασιλειάδης. Την ίδια ώρα, δεν ανταποκρίνονται στην πραγματικότητα διάφορα σενάρια που ακούγονται δεξιά και αριστερά αναφορικά με τη στάση της «ομπρέλας». Τα στελέχη της έχουν συνεδριάσει τουλάχιστον 2 φορές, τις τελευταίες μέρες, αναλύοντας το εκλογικό αποτέλεσμα και, παρά το γεγονός ότι δεν υπάρχει εκπρόσωπός τους στη νέα εκλογική επιτροπή του κόμματος, είναι αποφασισμένα να δώσουν συντεταγμένα τη μάχη της επόμενης κάλπης. Ωστόσο, η Ομπρέλα έχει ζητήσει να συγκληθούν τα όργανα και ειδικότερα η Πολιτική Γραμματεία. Εν τω μεταξύ, δημοσίευμα του ιστότοπου ieidiseis.gr έκανε λόγο, χθες, για «οριστική απόφαση» του Αλέξη Τσίπρα να παραμείνει στη ηγεσία του κόμματος μετά και τις 25 Ιουνίου. Το δημοσίευμα σημείωνε επίσης ότι «την απόφασή του αυτή ο πρόεδρος του ΣΥΡΙΖΑ αναμένεται να ανακοινώσει δημοσίως εντός των επόμενων ημερών, σε μια από τις εμφανίσεις που ετοιμάζει». Σε άλλο σημείο, αναφερόταν μια απόφαση που «εκ των πραγμάτων σταθεροποιεί την κατάσταση στο κόμμα της αξιωματικής αντιπολίτευσης, καθώς δεν υπάρχει καν εν δυνάμει “δελφίνος” για την επόμενη μέρα. Αποχώρησή του, άλλωστε, από την ηγεσία θα έφερε αντιμέτωπο τον ΣΥΡΙΖΑ όχι απλώς με ένα αντίστροφο 2012 αλλά και με πιθανές διασπάσεις και διάλυση». Τέλος, σημείωνε ότι «παραμένοντας στην ηγεσία της Κουμουνδούρου μετά την 25η Ιουνίου, προτίθεται να προχωρήσει σε μεγάλες αλλαγές στον ΣΥΡΙΖΑ, ακόμα και σε αντιλήψεις και πρόσωπα που έχει συμβιβαστεί τα τελευταία χρόνια». Αξίζει να σημειωθεί πως το δημοσίευμα ούτε επιβεβαιώθηκε αλλά ούτε και διαψεύστηκε από την Κουμουνδούρου."
